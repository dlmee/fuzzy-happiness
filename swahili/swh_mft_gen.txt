Genesis 1:1	Mwanzo hapo, Mungu aliumba mbingu na dunia.
Genesis 1:2	Kwa wakati huo, dunia ilikuwa tupu haikuwa na kitu, haikuwa na umbo lolote. Giza lilikuwa limefunika vilindi vya maji, na Roho wa Mungu ilikuwa imetanda juu yake.
Genesis 1:3	Kisha Mungu akasema kwamba, “Kuwepo mwanga.” Mwanga ukawapo.
Genesis 1:4	Mungu akaona kuwa mwanga huo ni mzuri, akatenganisha mwanga na giza.
Genesis 1:5	Ndipo akaita mwanga “Mchana,” na akaita giza, “Usiku.” Ikawa jioni, ikawa asubuhi, mwisho wa siku ya kwanza.
Genesis 1:6	Kisha Mungu akasema kwamba, “Kuwepo nafasi kati ya maji, igawanye maji ya angani na maji ya duniani.”
Genesis 1:7	Hivyo, aliumba nafasi hiyo, na akagawanya maji. Mengine yakawa juu, na mengine yakawa chini. Ikawa hivyo.
Genesis 1:8	Akaita nafasi hiyo “Anga.” Ikawa jioni, ikawa asubuhi, mwisho wa siku ya pili.
Genesis 1:9	Kisha Mungu akasema kwamba, “Maji yaliyo chini ya anga, yakusanyike pamoja, ili mahali pakavu paonekane.” Ikawa hivyo.
Genesis 1:10	Akaita mahali pakavu hapo “Nchi.” Na mahali ambapo maji yalikusanyika, akapaita “Bahari.” Mungu akaona kwamba ni vizuri.
Genesis 1:11	Kisha Mungu akasema kwamba, “Nchi ioteshe mimea yenye mbegu ya aina zote na miti ya matunda ambayo yana mbegu.” Ikawa hivyo.
Genesis 1:12	Mimea ya mbegu za aina zote ikaota nchini, na miti ya matunda ambayo yana mbegu za aina zote ikaota nchini. Mungu akaona kwamba ni vizuri.
Genesis 1:13	Ikawa jioni, ikawa asubuhi, mwisho wa siku ya tatu.
Genesis 1:14	Kisha Mungu akasema kwamba, “Kuwepo mianga angani, igawanye usiku na mchana, ili iwe inaonyesha nyakati, siku na miaka.
Genesis 1:15	Mianga hiyo iwe angani, iangazie dunia.” Ikawa hivyo.
Genesis 1:16	Hivyo Mungu aliumba mianga miwili mikubwa, jua liangaze wakati wa mchana, na mwezi uangaze wakati wa usiku. Akaumba na nyota pia.
Genesis 1:17	Akaweka mianga hiyo angani, iwe inaangaza duniani,
Genesis 1:18	ili iweze kuangaza mchana na usiku, tena itenganishe mwanga na giza. Mungu akaona kwamba ni vizuri.
Genesis 1:19	Ikawa jioni, ikawa asubuhi, mwisho wa siku ya nne.
Genesis 1:20	Kisha Mungu akasema kwamba, “Maji yajae viumbe wenye uhai, na ndege wawe wakiruka angani juu ya dunia yote.”
Genesis 1:21	Akaumba samaki kubwa, na viumbe vyote vyenye uhai vya aina zote, wakawa wanaogelea na kujaa majini. Akaumba ndege pia za aina zote. Mungu akaona kwamba ni vizuri.
Genesis 1:22	Mungu akawabariki akasema kwamba, “Muzae, mukaongezeke, mjae katika bahari. Na ndege waongezeke duniani.”
Genesis 1:23	Ikawa jioni, ikawa asubuhi, mwisho wa siku ya tano.
Genesis 1:24	Kisha Mungu akasema kwamba, “Nchi iwe na aina zote za wanyama wenye uhai, wakiwemo wanyama wa kufugwa, viumbe ambavyo vinatambaa chini, na wanyama wa porini.” Ikawa hivyo.
Genesis 1:25	Hivyo, Mungu aliumba aina zote za wanyama, wanyama wa porini, wanyama wa kufugwa, na viumbe ambavyo vinatambaa chini. Mungu akaona kwamba ni vizuri.
Genesis 1:26	Kisha Mungu akasema kwamba, “Tumfanye mtu kwa mfano wetu, afanane na sisi. Atawale samaki wa bahari, ndege wa anga, wanyama wa kufugwa, viumbe vyote ambavyo vinatambaa chini, na atawale dunia yote.”
Genesis 1:27	Ndipo Mungu akaumba mtu kwa mfano wake. Kwa mfano wake Mungu aliumba mwanaume na mwanamke.
Genesis 1:28	Akawabariki na kuwaambia kwamba, “Muzae, mukaongezeke, mjaze dunia na kuitiisha. Mtawale samaki wa bahari, ndege wa anga, na viumbe hai vyote ambavyo vinatembea chini.”
Genesis 1:29	Kisha Mungu akasema kwamba, “Tazama, nimewapa mimea yote ambayo ina mbegu katika dunia hii, pamoja na miti ya matunda ambayo yana mbegu. Vyote vitakuwa vyakula vyenu.
Genesis 1:30	Wanyama wote wa dunia, na ndege wote wa anga, na viumbe hai vyote ambavyo vinatambaa chini, nimevipa mimea yote ya kijani viwe vyakula vyao.” Ikawa hivyo.
Genesis 1:31	Mungu akaona kila kitu ambacho aliumba kwamba ni kizuri sana. Ikawa jioni, ikawa asubuhi, mwisho wa siku ya sita.
Genesis 2:1	Hivyo ndivyo mbingu na dunia viliumbwa, mpaka vitu vyote vilivyomo vikakamilika.
Genesis 2:2	Siku ya saba, Mungu alikuwa amemaliza kazi yake ya uumbaji. Kwa siku hiyo, akapumzika kufanya kazi.
Genesis 2:3	Mungu akabariki siku ya saba na kuitakasa, kwa kuwa kwa siku hiyo, alikuwa amemaliza kuumba vitu vyote, akapumzika.
Genesis 2:4	Hivyo ndivyo mbingu na dunia viliumbwa. Wakati ambao Bwana Mungu aliumba dunia na mbingu,
Genesis 2:5	haikuwepo mimea yoyote wala mboga za majazi duniani, kwa kuwa katika siku hizo, Bwana Mungu alikuwa hajaleta mvua, na hakuwepo mtu wa kulima ardhi.
Genesis 2:6	Wakati huo, umande ulitokeza ardhini kutoka chini, ukalowanisha ardhi yote.
Genesis 2:7	Basi, Bwana Mungu akafinyanga mtu kutoka katika mavumbi ya ardhi, akampulizia pumzi ya uhai puani, mtu huyo akawa hai.
Genesis 2:8	Kisha, Bwana Mungu akapanda bustani katika Edeni, ambayo iko upande wa mashariki. Katika bustani humo, akaweka mtu ambaye alikuwa ameumba.
Genesis 2:9	Bwana Mungu akaotesha miti ya aina zote ambayo ilikuwa inapendeza machoni, na ambayo ilikuwa na matunda matamu ya kuliwa. Katikati ya bustani hiyo, kulikuwepo mti wa kuwapa watu uzima, na mti wa kujua mema na mabaya.
Genesis 2:10	Edeni huko, kulikuwepo mto ambao ulikuwa unatiririsha maji na kumwagilia bustani. Kuanzia hapo, mto huo ukagawanyika ikawa mito minne.
Genesis 2:11	Mto wa kwanza unaitwa Pishoni, ndio unazunguka nchi yote ya Havila. Nchi hiyo, ilikuwa na dhahabu,
Genesis 2:12	na dhahabu yake ni nzuri. Tena, palikuwa na mafuta ya kunukia ambayo yaliitwa bedora, na mawe mazuri ambayo yanaitwa shohamu.
Genesis 2:13	Mto wa pili unaitwa Gihoni, ndio unazunguka nchi yote ya Kushi.
Genesis 2:14	Mto wa tatu unaitwa Tigris, ndio unatiririsha kuelekea upande wa mashariki wa nchi ya Ashuru. Na mto wa nne unaitwa Eufrate.
Genesis 2:15	Basi, Bwana Mungu alikuwa amemweka mtu huyo katika bustani ya Edeni, ili awe anailima na kuitunza.
Genesis 2:16	Bwana Mungu akamwambia kwamba, “Katika bustani hii, unaruhusiwa kula matunda ya miti hii yote.
Genesis 2:17	Lakini usile matunda ya mti wa kujua mema na mabaya, kwa kuwa siku ambayo utakula matunda ya mti huo, hakika utakufa.”
Genesis 2:18	Kisha Bwana Mungu akasema kwamba, “Si vizuri mtu huyu akae peke yake, kwa hiyo nitamfanyia mtu wa kumsaidia ambaye anamfaa.”
Genesis 2:19	Basi, Bwana Mungu akaumba kutoka udongoni wanyama wote wa porini, na ndege wote wa anga. Akawaleta kwa Adamu ili aone jinsi atavipa majina. Majina ambayo alivipa viumbe vyote hai, ndiyo yakawa majina yao.
Genesis 2:20	Basi, wanyama wote wa kufugwa na wa porini, na ndege wote wa anga, Adamu akavipa majina. Lakini hakuonekana mtu wa kumsaidia ambaye anamfaa.
Genesis 2:21	Ndipo Bwana Mungu akamletea Adamu usingizi mzito. Ambapo alilala, Bwana Mungu akatoa ubavu mmoja, na mahali pale ambapo alitoa ubavu, akafunika kwa nyama.
Genesis 2:22	Ubavu ambao alitoa kwa Adamu, akaufanya ukawa mwanamke. Kisha, akamleta kwake.
Genesis 2:23	Ndipo Adamu akasema kwamba, “Sasa huyu ni mfupa kutoka kwenye mifupa yangu, na ni nyama kutoka kwenye nyama yangu! Atakuwa anaitwa ‘Mwanamke,’ kwa kuwa ametolewa kwa mwanaume.”
Genesis 2:24	Ndiyo maana, mwanaume huacha baba yake na mama yake, aambatane na mke wake. Nao wawili, wanakuwa mwili mmoja.
Genesis 2:25	Adamu na mkewe walikuwa uchi, lakini hawakuona aibu.
Genesis 3:1	Katika wanyama wote ambao Bwana Mungu aliumba, nyoka ndiye alikuwa mwerevu kuliko wote. Siku moja, nyoka akauliza mwanamke kwamba, “Hivi, ni kweli kwamba Mungu amesema kwamba, msile matunda ya miti yote ambayo iko bustanini humu?”
Genesis 3:2	Mwanamke akamjibu kwamba, “Hapana, matunda ya miti ambayo iko bustanini humu, tunaruhusiwa kula.
Genesis 3:3	Lakini Mungu amesema kwamba, ‘Musile matunda ya mti wa katikati ya bustani wala kuyagusa. Ikiwa mtayagusa au kuyala, mtakufa!’ ”
Genesis 3:4	Ndipo nyoka ikaambia mwanamke huyo kwamba, “Kweli hamtakufa!
Genesis 3:5	Mungu alisema hivyo, kwa kuwa anajua kwamba, iwapo mtakula matunda ya mti huo, mtapata maarifa na mtakuwa kama yeye kwa kujua mema na mabaya.”
Genesis 3:6	Mwanamke huyo, ambapo aliona kwamba matunda ya mti huo ni mazuri kwa kuliwa na ya kupendeza machoni, nayo yangempa hekima, akachuma akala. Kisha akampa mume wake, naye pia akala.
Genesis 3:7	Hapo ndipo wakapata maarifa ya kujua mema na mabaya, wakajitambua kwamba wote wawili wako uchi. Ndipo wakachuma majani ya mtini, wakajitengenezea mavazi, wakavaa kiunoni.
Genesis 3:8	Ambapo ilifika jioni na joto lilipungua, Adamu na mke wake wakasikia vishindo vya Bwana Mungu akitembea bustanini humo. Ambapo walimsikia, wakaenda kujificha katikati ya miti ili asiwaone.
Genesis 3:9	Lakini Bwana Mungu akamwita Adamu kwamba, “Adamu, uko wapi?”
Genesis 3:10	Adamu akamjibu kwamba, “Nilisikia uko bustanini, nikaogopa, nikajificha, kwa kuwa niko uchi.”
Genesis 3:11	Bwana Mungu akamwuliza kwamba, “Ni nani ambaye amekuambia kwamba uko uchi? Au umekula matunda ya mti ambao nilikukataza usile?”
Genesis 3:12	Adamu akamjibu kwamba, “Mwanamke ambaye ulinipa kwamba awe pamoja na mimi, ndiye amenipa matunda ya mti huo, nikala.”
Genesis 3:13	Ndipo Bwana Mungu akamwuliza mwanamke huyo kwamba, “Wewe, umefanya nini?” Mwanamke huyo akamjibu kwamba, “Nyoka ndiye alinidanganya, nikala.”
Genesis 3:14	Kisha Bwana Mungu akaambia nyoka kwamba, “Kwa sababu umefanya hivyo, nimekulaani wewe peke yako kati ya wanyama wote wa kufugwa na wa porini. Utakuwa unatembelea tumbo, utakuwa unatambaa mavumbini, siku zote za maisha yako.
Genesis 3:15	Naweka uadui kati ya wewe na mwanamke huyo, na kati ya uzao wako na wake. Uzao wake utakupiga kichwa, na wewe utauma kisigino.”
Genesis 3:16	Kisha akaambia mwanamke huyo kwamba, “Nitakuongezea uchungu katika ujamzito, utakuwa unazaa watoto kwa uchungu mkali sana. Hata hivyo, hamu yako itakuwa kwa mume wako, lakini yeye atakuwa anakutawala.”
Genesis 3:17	Kisha akaambia Adamu kwamba, “Kwa sababu umesikiliza mke wako, na ukala matunda ya mti ambao nilikukataza usile, ardhi imelaaniwa kwa ajili yako. Utapata vyakula kwa kufanya kazi ngumu, siku zote za maisha yako.
Genesis 3:18	Ardhi itakuzalia miiba na michongoma, nawe utakula mboga za majani kutoka ardhi hiyo.
Genesis 3:19	Utakuwa unapata vyakula vyako kwa kutoa jasho, mpaka wakati ukirudi udongoni, kwa kuwa udongoni ndimo ulitokea. Wewe ni mavumbi, na mavumbini ndimo utarudi.”
Genesis 3:20	Kisha Adamu akamwita mke wake Hawa, kwa kuwa Hawa ndiye mama wa watu wote.
Genesis 3:21	Bwana Mungu akafanyia Adamu na mke wake nguo za ngozi, akawavalisha.
Genesis 3:22	Baada ya hapo, Bwana Mungu akasema kwamba, “Sasa mtu huyu amekuwa kama mmoja wetu, anajua mema na mabaya. Inatakiwa sasa nimzuie asije kula matunda ya mti wa kuwapa watu uzima, kwa kuwa akila, ataishi milele.”
Genesis 3:23	Kwa hiyo, Bwana Mungu akawafukuza kutoka bustani ya Edeni, ili waende kulima ardhini ambayo walitolewa.
Genesis 3:24	Ambapo alimaliza kuwafukuza kutoka katika bustani, akaweka malaika upande wa mashariki wa bustani ya Edeni, pamoja na upanga wa moto ambao ulikuwa unageukageuka pande zote. Upanga huo, ulikuwa unalinda njia ya kwenda kwenye mti wa kuwapa watu uzima.
Genesis 4:1	Adamu akalala na mke wake Hawa, naye akachukua mimba, akazaa mtoto, akamwita Kaini. Akasema kwamba, “Bwana Mungu amenisaidia kupata mtoto wa kiume.”
Genesis 4:2	Hawa akachukua mimba tena, akazaa mdogo wa Kaini, akamwita Abeli. Abeli huyo akawa mfugaji wa kondoo na mbuzi, na Kaini yeye akawa mkulima.
Genesis 4:3	Basi, siku moja, Kaini akamtolea Bwana Mungu dhabihu ya mavuno yake.
Genesis 4:4	Abeli naye, akaleta fungu nono kutoka baadhi ya wazaliwa wa kwanza wa mifugo yake. Bwana Mungu akapendezwa na Abeli, na dhabihu yake.
Genesis 4:5	Lakini hakupendezwa na Kaini, na dhabihu yake. Ndipo, Kaini akakasirika sana, na uso wake ukakunjamana.
Genesis 4:6	Bwana Mungu akamwuliza Kaini kwamba, “Kwa nini umekasirika hivyo? Na kwa nini uso wako umekunjamana?
Genesis 4:7	Ukifanya vizuri, utakubaliwa. Ukishindwa kufanya vizuri, maovu yanakusongelea kwa nia mbaya, yanataka kukuvamia. Wewe unatakiwa uyashinde.”
Genesis 4:8	Kisha, Kaini akaambia mdogo wake Abeli kwamba, [“Twende shambani.”] Ambapo walikuwa shambani, Kaini akapiga mdogo wake, akamwua.
Genesis 4:9	Kisha Bwana Mungu akauliza Kaini kwamba, “Mdogo wako Abeli yuko wapi?” Kaini akamjibu kwamba, “Sijui! Mimi si mlinzi wa mdogo wangu.”
Genesis 4:10	Bwana Mungu akamwuliza kwamba, “Ni jambo gani ambalo umefanya? Damu ya mdogo wako, inanililia kutoka udongoni.
Genesis 4:11	Sasa wewe, umelaaniwa! Hutalima tena ardhi hii, imekunywa damu ya mdogo wako, na ni wewe umemwua!
Genesis 4:12	Ambapo utakuwa ukilima ardhi hiyo, haitakutolea mavuno yake tena. Utakuwa mtu wa kuzururazurura bila kupata makao duniani.”
Genesis 4:13	Kaini akaambia Bwana Mungu kwamba, “Adhabu ambayo umenipa, ni nzito sana, sitaweza kuistahimili!
Genesis 4:14	Tazama, leo umenifukuza kutoka katika nchi hii, nitoke nisionekane tena mbele yako. Sasa nitakuwa mtu wa kuzururazurura duniani, na mtu yeyote ambaye ataniona, ataniua.”
Genesis 4:15	Bwana Mungu akamjibu kwamba, “Hapana, si hivyo. Mtu yeyote ambaye atakuua, atalipizwa kisasi mara saba.” Hapo, Bwana Mungu akawekea Kaini alama, ili mtu yeyote ambaye atamwona, asimwue.
Genesis 4:16	Kisha, Kaini akatoka mbele ya Bwana, akaenda kukaa katika nchi ya Nodi, upande wa mashariki ya Edeni.
Genesis 4:17	Kaini akalala na mke wake, naye akachukua mimba, akazaa mtoto, akamwita Henoko. Kisha, Kaini akajenga mji, akaupa jina la mtoto wake Henoko.
Genesis 4:18	Henoko akazaa Iradi, Iradi naye akazaa Mehuyaeli. Mehuyaeli akazaa Methushaeli, Methushaeli naye akazaa Lameki.
Genesis 4:19	Lameki akaoa wanawake wawili, wa kwanza jina lake Ada, wa pili Sila.
Genesis 4:20	Ada akazaa Yabali, ndiye baba ya watu ambao walikuwa wakikaa mwenye mahema na kufuga mifugo.
Genesis 4:21	Ndugu yake Yubali, ndiye alikuwa mzazi wa wapiga filimbi na zeze.
Genesis 4:22	Sila naye, akazaa Tubal-Kaini, huyo ndiye mhunzi wa vifaa vya shaba na chuma. Tubal-Kaini alikuwa na dada, aliitwa Naama.
Genesis 4:23	Lameki akaambia wake zake kwamba, “Enyi Ada na Sila, wake wangu, msikilize ambacho nitawaambia. Niliua kijana kwa kunifanyia kidonda, nilimwua kwa sababu aliniumiza.
Genesis 4:24	Ikiwa mtu ambaye anamwua Kaini, atalipizwa kisasi mara saba, lakini mtu ambaye anamwua Lameki, atalipizwa kisasi mara sabini na saba!”
Genesis 4:25	Adamu akalala na mke wake Hawa, naye akazaa tena mtoto wa kiume, akamwita jina Sethi. Akasema kwamba, “Mungu amenipa mtoto mwingine. Ameziba nafasi ya Abeli, ambaye Kaini aliua.”
Genesis 4:26	Sethi naye akazaa mtoto wa kiume, akamwita jina Enoshi. Kuanzia hapo, ndipo watu walianza kuabudu Bwana Mungu kwa jina la Yehova.
Genesis 5:1	Huu ndio uzao wa Adamu. Ambapo Mungu aliumba watu, aliwaumba wakifanana naye.
Genesis 5:2	Aliumba mwanaume na mwanamke, kisha akawabariki, akawaita “Watu.”
Genesis 5:3	Ambapo Adamu alifikisha miaka mia moja na thelathini, akazaa mtoto ambaye amefanana naye kwa umbo wake, akamwita Sethi.
Genesis 5:4	Ambapo alimaliza kuzaa Sethi, akaishi miaka mia nane. Katika miaka hiyo, alizaa watoto wengine wa kiume na wa kike.
Genesis 5:5	Adamu ambapo alifikisha miaka mia tisa na thelathini, akafa.
Genesis 5:6	Ambapo Sethi alifikisha miaka mia moja na tano, akazaa Enoshi.
Genesis 5:7	Ambapo alimaliza kuzaa Enoshi, akaishi miaka mia nane na saba. Katika miaka hiyo, alizaa watoto wengine wa kiume na wa kike.
Genesis 5:8	Sethi ambapo alifikisha miaka mia tisa na kumi na miwili, akafa.
Genesis 5:9	Ambapo Enoshi alifikisha miaka tisini, akazaa Kenani.
Genesis 5:10	Ambapo alimaliza kuzaa Kenani, akaishi miaka mia nane na kumi na tano. Katika miaka hiyo, alizaa watoto wengine wa kiume na wa kike.
Genesis 5:11	Enoshi ambapo alifikisha miaka mia tisa na tano, akafa.
Genesis 5:12	Ambapo Kenani alifikisha miaka sabini, akazaa Mahalaleli.
Genesis 5:13	Ambapo alimaliza kuzaa Mahalaleli, akaishi miaka mia nane na arobaini. Katika miaka hiyo, alizaa watoto wengine wa kiume na wa kike.
Genesis 5:14	Kenani ambapo alifikisha miaka mia tisa na kumi, akafa.
Genesis 5:15	Ambapo Mahalaleli alifikisha miaka sitini na tano, akazaa Yaredi.
Genesis 5:16	Ambapo alimaliza kuzaa Yaredi, akaishi miaka mia nane na thelathini. Katika miaka hiyo, alizaa watoto wengine wa kiume na wa kike.
Genesis 5:17	Mahalaleli ambapo alifikisha miaka mia nane tisini na tano, akafa.
Genesis 5:18	Ambapo Yaredi alifikisha miaka mia moja na sitini na miwili, akazaa Henoko.
Genesis 5:19	Ambapo alimaliza kuzaa Henoko, akaishi miaka mia nane. Katika miaka hiyo, alizaa watoto wengine wa kiume na wa kike.
Genesis 5:20	Yaredi ambapo alifikisha miaka mia tisa sitini na miwili, akafa.
Genesis 5:21	Ambapo Henoko alifikisha miaka sitini na tano, akazaa Methusela.
Genesis 5:22	Ambapo alimaliza kuzaa Methusela, akaishi miaka mia tatu. Henoko alikuwa anaishi vizuri na Mungu. Katika miaka hiyo, alizaa watoto wengine wa kiume na wa kike.
Genesis 5:23	Miaka yote ambayo Henoko aliishi duniani, ilikuwa miaka mia tatu sitini na tano.
Genesis 5:24	Henoko aliishi vizuri na Mungu, ndipo akatoweka kwa kuchukuliwa na Mungu.
Genesis 5:25	Ambapo Methusela alifikisha miaka mia moja na themanini na saba, akazaa Lameki.
Genesis 5:26	Ambapo alimaliza kumzaa Lameki, akaishi miaka mia saba themanini na mbili. Katika miaka hiyo, alizaa watoto wengine wa kiume na wa kike.
Genesis 5:27	Methusela ambapo alifikisha miaka mia tisa sitini na tisa, akafa.
Genesis 5:28	Ambapo Lameki alifikisha miaka mia moja na themanini na mbili, akazaa mtoto wa kiume,
Genesis 5:29	akamwita Nuhu. Akasema kwamba, “Mtoto huyu, ndiye atatufariji katika kazi yetu ngumu ambayo tunafanya kwa mikono yetu katika ardhi ambayo imelaaniwa na Bwana.”
Genesis 5:30	Ambapo alimaliza kuzaa Nuhu, akaishi miaka mia tano tisini na tano. Katika miaka hiyo, alizaa watoto wengine wa kiume na wa kike.
Genesis 5:31	Lameki ambapo alifikisha miaka mia saba sabini na saba jumla, akafa.
Genesis 5:32	Ambapo Nuhu alifikisha miaka mia tano, akazaa Shemu, Hamu na Yafethi.
Genesis 6:1	Ambapo watu walianza kuongezeka duniani na mabinti walizaliwa kwao,
Genesis 6:2	watoto wa Mungu wakaona mabinti za watu kwamba, ni wazuri. Kwa hiyo, wakajichagulia wanawake wowote ambao walitaka, wawe wake zao.
Genesis 6:3	Ndipo Bwana Mungu akasema kwamba, “Roho yangu haitakaa ndani ya watu milele, kwa kuwa hao ni wa kufa. Kwa hiyo, miaka yao ya kuishi haitazidi mia moja na ishirini.”
Genesis 6:4	Katika siku hizo na hata badaaye, majitu walikuwa wanaishi duniani. Walizaliwa ambapo watoto wa Mungu walikuwa wanalala na mabinti wa watu na kuzaa. Majitu hao walikuwa hodari, tena walikuwa wanajulikana katika siku za zamani hizo.
Genesis 6:5	Bwana Mungu akaona kwamba maovu ya watu yalikuwa yamezidi sana duniani, na chochote ambacho walikuwa wakifikiri, kilikuwa kibaya siku zote.
Genesis 6:6	Bwana Mungu akajuta kwamba aliumba mtu duniani, akahuzunika sana moyoni mwake.
Genesis 6:7	Ndipo Bwana Mungu akasema kwamba, “Nitaangamiza watu ambao niliumba duniani. Nitaangamiza mifugo, wanyama wa porini, viumbe ambavyo vinatambaa chini, na hata ndege wa anga. Ninajuta kwamba, niliviumba.”
Genesis 6:8	Lakini Nuhu, ndiye alipendeza Bwana Mungu.
Genesis 6:9	Hii ndiyo habari juu ya Nuhu na uzao wake. Nuhu alikuwa mtu wa haki, mtu ambaye alikuwa anakubaliwa na watu wote wa wakati wake, alikuwa anaishi mbele ya Mungu bila lawama.
Genesis 6:10	Nuhu alikuwa na watoto watatu wa kiume, Shemu, Hamu na Yafethi.
Genesis 6:11	Kwa wakati huo, dunia ikawa imejaa uovu na imeharibika machoni ya Mungu.
Genesis 6:12	Mungu akaona jinsi dunia ilikuwa imeharibika, kwa kuwa kila mtu alikuwa anaenda na tabia yake mbaya.
Genesis 6:13	Ndipo Mungu akaambia Nuhu kwamba, “Nimeamua kwamba, nitaangamiza watu wote, kwa kuwa wamejaza uovu duniani yote. Kweli nitaangamiza watu, pamoja na dunia yote!
Genesis 6:14	Sasa uende ukate miti ya mvinje, ujenge safina. Katika safina humo, uweke vyumba, uipake lami ndani na nje yake.
Genesis 6:15	Urefu wa safina hiyo, uwe miguu mia moja thelathini na tisa. Na upana wake uwe miguu ishirini na tano, na urefu wake kwenda juu uwe miguu kumi na tano.
Genesis 6:16	Safina hiyo ujenge iwe na ghorofa tatu. Upande moja uweke mlango. Utengeneze paa, na uache nafasi ya mkono mmoja ambacho kiwe kati ya paa na dari.
Genesis 6:17	“Hakika, nitaleta mafuriko ya maji duniani, ili niangamize viumbe vyote vyenye uhai. Viumbe vyote duniani vitaangamizwa.
Genesis 6:18	Lakini nitafanya agano pamoja na wewe. Utaingia katika safina, wewe pamoja na mke wako, watoto wako na wake zao.
Genesis 6:19	Na kutoka viumbe vyote vyenye uhai, utaingiza wanyama wawili wawili, dume na jike, uwahifadhi pamoja na wewe.
Genesis 6:20	Na kutoka kila aina ya ndege, na kila aina ya wanyama, na kila aina ya viumbe ambao wanatambaa chini, wote watakuja kwako wawili wawili, uwahifadhi.
Genesis 6:21	Uchukue kila aina ya vyakula, viwe vya kutosha kwenu na kwa viumbe vyote katika safina.”
Genesis 6:22	Basi, Nuhu akafanya vyote kama Mungu alikuwa amemwamuru.
Genesis 7:1	Ndipo Bwana Mungu akamwambia kwamba, “Ingia katika safina, pamoja na watu wako. Miongoni mwa watu wote wa wakati huu, ni wewe peke yako nimeona kwamba, ni mtu mwenye haki mbele yangu.
Genesis 7:2	Uchukue wanyama saba saba ya aina zote ambayo inafaa kutolewa dhabihu, dume na jike. Lakini wanyama ambayo haifai kutolewa dhabihu, uingize wawili wawili, dume na jike.
Genesis 7:3	Tena uchukue ndege saba saba wa aina zote, dume na jike. Ufanye hivyo, ili wote waendelee kuwepo duniani.
Genesis 7:4	Siku saba kuanzia sasa, nitaleta mvua duniani. Itanyesha siku arobaini usiku na mchana, na viumbe vyote vyenye uhai ambavyo niliumba, nitaviangamiza duniani.”
Genesis 7:5	Nuhu akafanya yote ambavyo Bwana Mungu alikuwa amemwamuru.
Genesis 7:6	Ambapo mafuriko ya maji yalikuja duniani, Nuhu alikuwa na miaka mia sita.
Genesis 7:7	Hivyo Nuhu, mke wake, watoto wao na wake zao, wakaingia katika safina, ili wakwepe mafuriko ya maji.
Genesis 7:8	Basi, wanyama ambao wanafaa kutolewa dhabihu na ambao hawafai kutolewa dhabihu, ndege na viumbe vyote ambavyo vinatambaa chini,
Genesis 7:9	wakaja, madume na majike, wakaingia wawili wawili katika safina ambamo Nuhu alikuwemo. Ilitokea kama vile Mungu alikuwa ameamuru Nuhu.
Genesis 7:10	Siku saba ambapo ziliisha, mafuriko ya maji yakaanza kufunika ardhi.
Genesis 7:11	Ambapo Nuhu alikuwa na miaka mia sita, katika siku ya kumi na saba ya mwezi wa pili, mafuriko ya maji yakafika. Siku hiyo, chemichemi zote za ardhini ndani sana, zikatoa maji kwa nguvu. Anga yote ikafunguka, ikanyesha mvua nyingi sana.
Genesis 7:12	Mvua ikaendelea kunyesha siku arobaini, usiku na mchana.
Genesis 7:13	Siku ambayo mvua ilianza kunyesha, Nuhu na mke wake walikuwa wameingia katika safina, pamoja na watoto wao Shemu, Hamu, Yafethi, na wake wao.
Genesis 7:14	Waliingia pamoja na aina zote za mifugo, wanyama wa porini, ndege na viumbe ambavyo vinatambaa chini.
Genesis 7:15	Viumbe vyote vyenye uhai walikuja wawili wawili, wakaingia katika safina kwa Nuhu.
Genesis 7:16	Wote walikuwa madume na majike, kama ambavyo Mungu alikuwa ameamuru Nuhu. Ndipo Bwana Mungu mwenyewe akamfungia mlango.
Genesis 7:17	Mafuriko yaliendelea kuwa duniani kwa muda wa siku arobaini. Maji yakawa yanazidi kuongezeka, yakainua safina, ikaanza kuelea juu ya maji.
Genesis 7:18	Maji hayo yakaendelea kuongezeka sana, na safina ikawa inaelea juu ya maji.
Genesis 7:19	Ambapo maji yalizidi kuongezeka sana, yakafunika milima mirefu yote ya duniani.
Genesis 7:20	Ambapo maji yalizidi sana na kufunika milima yote, yakazidi urefu wa vilele vya milima kupita mikono saba.
Genesis 7:21	Kila kiumbe ambacho kilikuwa kinaishi duniani, kikaangamia, ndege, mifugo, wanyama wa porini, viumbe ambavyo vinatambaa chini, na watu wote.
Genesis 7:22	Kila kiumbe ambacho kilikuwa kinaishi katika nchi kavu, kikafa.
Genesis 7:23	Mungu aliangamiza kila kiumbe chenye uhai duniani, watu, mifugo, viumbe ambavyo vinatambaa chini, na ndege. Lakini Nuhu pamoja na watu wote na viumbe vyote ambao waliingia naye katika safina, ndio pekee walibakia.
Genesis 7:24	Mafuriko ya maji hayo, yakawa yamefunika dunia yote kwa siku mia moja na hamsini.
Genesis 8:1	Ndipo Mungu akamkumbuka Nuhu, pamoja na mifugo na wanyama wote wa porini ambao alikuwa nao katika safina. Basi, Mungu akavumisha upepo duniani, maji yakaanza kupunguka.
Genesis 8:2	Chemichemi za ardhini zikaziba, na mvua kutoka angani ikaisha.
Genesis 8:3	Maji yakaendelea kupungua duniani taratibu. Mwisho wa siku mia moja na hamsini,
Genesis 8:4	katika siku ya kumi na saba ya mwezi wa saba, safina ikatulia kwenye milima ya nchi ya Ararati.
Genesis 8:5	Maji yakaendelea kupungua, mpaka mwezi wa kumi. Katika siku ya kwanza ya mwezi huo, vilele vya milima vikaonekana tena.
Genesis 8:6	Ambapo siku arobaini zilipita, Nuhu akafungua dirisha la safina ambalo alikuwa ametengeneza.
Genesis 8:7	Akatoa kunguru nje. Kunguru huyo, akawa anaruka huko na huko, mpaka wakati ambao maji yalikauka duniani.
Genesis 8:8	Kisha, Nuhu akatoa njiwa, ili aone kama maji yamekwisha kukauka duniani.
Genesis 8:9	Lakini njiwa akakosa mahali pa kutua, kwa sababu maji yalikuwepo bado duniani. Kwa hiyo, akarudi kwa Nuhu, naye akanyoosha mkono akamshika, akamrudisha katika safina.
Genesis 8:10	Nuhu akasubiri siku saba, ndipo akatoa nje tena njiwa huyo.
Genesis 8:11	Ambapo ilifika jioni, njiwa huyo akarudi kwa Nuhu, akiwa na tawi bichi la mzeituni mdomoni. Hapo, Nuhu akajua kwamba, maji yamepunguka duniani.
Genesis 8:12	Nuhu akasubiri siku saba nyingine, akatoa tena njiwa huyo. Lakini kwa wakati huu, njiwa hakurudi.
Genesis 8:13	Nuhu ambapo alikuwa na miaka mia sita na moja, katika siku ya kwanza ya mwezi wa kwanza, maji yakawa yamekauka katika dunia yote. Ndipo Nuhu akafungua kifuniko cha safina, akaona kwamba nchi yote imekauka.
Genesis 8:14	Katika siku ya ishirini na saba ya mwezi wa pili, dunia yote ilikuwa imekauka kabisa.
Genesis 8:15	Ndipo Mungu akaambia Nuhu kwamba,
Genesis 8:16	“Toka katika safina, wewe pamoja na mke wako, watoto wako na wake zao.
Genesis 8:17	Toa wanyama wote ambao ulikuwa nao, ndege, mifugo na viumbe ambavyo vinatambaa chini. Vyote vizae, viongezeke, vijaze duniani.”
Genesis 8:18	Basi, Nuhu akatoka katika safina, pamoja na mke wake, watoto wake na wake zao.
Genesis 8:19	Pia, wanyama wote, viumbe ambavyo vinatambaa chini, ndege, na viumbe vyote ambavyo vinaishi duniani, wakatoka katika safina, wakiwa wameongozana kila moja kwa aina yake.
Genesis 8:20	Ambapo Nuhu alitoka katika safina, akamjengea Bwana Mungu mahali pa kutolea dhabihu. Akachukua baadhi ya wanyama na ndege ambao wanafaa kutolewa dhabihu, akamtolea Mungu dhabihu za kuteketeza.
Genesis 8:21	Bwana Mungu akasikia manukato mazuri ya dhabihu hizo, akapendezwa nayo, akajisemea kwamba, “Sitalaani tena dunia kwa sababu ya watu, ingawa mawazo yao ni mabaya tangia utotoni mwao. Sitaangamiza tena viumbe vyenye uhai, kama ambavyo nilifanya.
Genesis 8:22	Wakati ambao dunia ukiendelea kuwepo, kutakuwa na wakati wa kupanda na wa kuvuna, kutakuwa na wakati wa baridi na wa joto, kutakuwa na wakati wa kiangazi na wa mvua, kutakuwa na wakati wa usiku na wa mchana. Nyakati hizo zote, hazitakosa kuwepo.”
Genesis 9:1	Ndipo, Mungu akabariki Nuhu na watoto wake, akawaambia kwamba, “Zaeni, mwongezeke, mjaze dunia.
Genesis 9:2	Wanyama wote wa duniani, ndege wote wa anga, watambaao chini, na samaki zote za baharini, watawaogopa, kwa kuwa nimewaweka mikononi mwenu.
Genesis 9:3	Wanyama wote watakuwa chakula chenu sasa. Ninawapa vitu vyote, kama nilivyowapa mboga za majani.
Genesis 9:4	Lakini msile nyama ambayo inavuja damu, kwa kuwa uhai wa mnyama uko damuni.
Genesis 9:5	Nitadai damu kutoka kila mtu ambaye anaua mwenzake. Kweli nitadai damu kutoka kwa kila mnyama na kwa kila mtu ambaye anamwaga damu ya mtu,
Genesis 9:6	kwa kuwa mimi niliumba watu kwa mfano wangu. Mtu yeyote akimwaga damu ya mtu, naye pia damu yake itamwagwa na mtu.
Genesis 9:7	Basi ninyi sasa, zaeni, mwongezeke, mzidi katika dunia, muwe wengi sana.”
Genesis 9:8	Kisha Mungu akamwambia Nuhu na watoto wake kwamba,
Genesis 9:9	“Mnisikilize. Mimi ninafanya agano na ninyi na uzao wenu ambao utakuja,
Genesis 9:10	na viumbe vyote vyenye uhai, ndege, mifugo na wanyama wa porini, wote ambao walitoka mwenye safina, kila kiumbe kilicho duniani.
Genesis 9:11	Ninaagana na ninyi kwamba, sitaangamiza tena viumbe vyote kwa njia ya mafuriko ya maji. Hayatakuwepo tena mafuriko ya maji mengine ambayo yataangamiza dunia.”
Genesis 9:12	Kisha Mungu akasema kwamba, “Hii ndiyo ishara ya agano ambalo ninafanya kati yangu na ninyi, na kila mnyama hai ambaye yuko pamoja nanyi. Agano hilo litadumu kwa vizazi vyote ambavyo vinakuja.
Genesis 9:13	Nimeweka upinde wangu wa mvua mawinguni, nao utakuwa ishara ya agano kati yangu na dunia.
Genesis 9:14	Wakati wowote ambao nitaleta mawingu duniani, na upinde wa mvua kuonekana mawinguni,
Genesis 9:15	ndipo nitakumbuka agano langu ambalo liko kati yangu na ninyi na viumbe vyote vyenye uhai. Mafuriko ya maji hayatakuja tena kuangamiza viumbe vyote vyenye uhai.
Genesis 9:16	Haya, wakati upinde wa mvua huo utaonekana mawinguni, ndipo na mimi nitakumbuka agano la milele ambalo linakuwa kati yangu na viumbe vyenye uhai vya aina zote hapa duniani.”
Genesis 9:17	Ndipo Mungu akamwambia Nuhu kwamba, “Hii ndiyo ishara ya agano ambalo nimeweka kati yangu na viumbe vyote vyenye uhai duniani.”
Genesis 9:18	Watoto wa Nuhu ambao walitoka mwenye safina ni Shemu, Hamu na Yafethi. Hamu ndiye alikuwa baba yake Kanaani.
Genesis 9:19	Watoto hao watatu, ndio walikuwa watoto wa Nuhu, na kutoka kwao, watu walienea duniani kote.
Genesis 9:20	Nuhu ndiye alikuwa mkulima, akawa mtu wa kwanza kupanda mizabibu.
Genesis 9:21	Siku moja, akanywa pombe ya mizabibu, akalewa. Kisha akalala uchi hemani mwake.
Genesis 9:22	Hamu, baba yake Kanaani, akaona uchi wa baba yake, akatoka nje, akaenda kuwaambia kaka zake Shemu na Yafethi kwamba baba yao yuko uchi.
Genesis 9:23	Ndipo Shemu na Yafethi wakabeba nguo mabegani, wakaenda kinyumenyume, wakamfunika baba yao, huku macho yao yakiwa yameangalia pembeni ili wasione uchi wa baba yao.
Genesis 9:24	Ambapo Nuhu alilevuka, akagundua jinsi mtoto wake mdogo alivyomfanyia.
Genesis 9:25	Akasema kwamba, “Kanaani amelaaniwa! Atakuwa mtumwa wa chini kabisa kwa jamaa zake.”
Genesis 9:26	Nuhu akaendelea kusema kwamba, “Asifiwe Bwana, Mungu wa Shemu! Kanaani awe mtumwa wa Shemu.
Genesis 9:27	Mungu amwongezee Yafethi mahali pa kukaa, aishi kwa amani miongoni mwa mahema ya Shemu, Kanaani awe mtumwa wake Yafethi.”
Genesis 9:28	Baada ya mafuriko ya maji kuisha, Nuhu akaishi miaka mia tatu na hamsini mingine.
Genesis 9:29	Nuhu ambapo alifikisha miaka mia tisa na hamsini, akafa.
Genesis 10:1	Baada ya mafuriko ya maji kuisha, Shemu, Hamu na Yafethi, wana wa Nuhu, wakazaa watoto. Huu ndio uzao wao.
Genesis 10:2	Watoto wa Yafethi walikuwa ni Gomeri, Magogu, Madai, Yavani, Tubali, Mesheki na Tirasi.
Genesis 10:3	Watoto wa Gomeri ni Ashikenazi, Rifathi na Togarma.
Genesis 10:4	Watoto wa Yavani ni Elisha, Tarshishi, Wakiti na Warodani.
Genesis 10:5	Kutoka kwa watoto wa Yavani hawa, watu wametawanyikia katika nchi zao zilizo kandokando ya bahari, wote kwa lugha zao na kwa koo zao.
Genesis 10:6	Watoto wa Hamu walikuwa ni Kushi, Misri, Puti na Kanaani.
Genesis 10:7	Watoto wa Kushi walikuwa ni Seba, Havila, Sabta, Rama na Sabuteka. Watoto wa Rama ni Sheba na Dedani.
Genesis 10:8	Hapo tena, Kushi akazaa mtoto mwingine, jina lake Nimrodi. Yeye akawa mtawala wa kwanza kwa uhodari na wa uwezo mkubwa duniani.
Genesis 10:9	Bwana Mungu alimwezesha kuwa hodari wa kuwinda wanyama. Ndiyo maana kuna usemi usemao kwamba, “Mtu huyu ni kama Nimrodi, Bwana anamwezesha kuwa mwindaji hodari wa wanyama.”
Genesis 10:10	Miji ambayo alianzia ufalme wake ilikuwa Babeli, Ereki, Akadi na Kaline katika nchi ya Shinari.
Genesis 10:11	Toka nchini hiyo, Nimrodi akahamia katika nchi ya Ashuru, akajenga miji ya Ninawi, Rehoboth-Iri, Kala
Genesis 10:12	na Reseni. Reseni ndipo pako katikati ya Ninawi na mji wa Kala, huo ndiyo mji mkubwa.
Genesis 10:13	Misri akazaa Waludi, Waanami, Walehabi, Wanaftuhi,
Genesis 10:14	Wapathrusi, Wakafutori, na Wakasluhi ambao ndio asili ya Wafilisti.
Genesis 10:15	Kanaani akazaa Sidoni, mtoto wake wa kwanza, na Hethi.
Genesis 10:16	Tena ni babu wa Wayebusi, Waamori, Wagirgashi,
Genesis 10:17	Wahivi, Waarki, Wasini,
Genesis 10:18	Waarvadi, Wasemari na Wahamathi. Ndipo watu hao wote wa nchi ya Wakanaani wakatawanyika.
Genesis 10:19	Mahali pa nchi yao palianzia Sidoni kuelekea Gerari mpaka Gaza. Kisha kuelekea Sodoma, Gomora, Adma, Seboimu mpaka Lasha.
Genesis 10:20	Hawa ndio watoto wa Hamu, wote kwa lugha zao na kwa koo zao, mwenye nchi zao.
Genesis 10:21	Shemu, mkubwa wa Yafethi, ndiye alikuwa babu yao watoto wote wa Eberi.
Genesis 10:22	Watoto wa Shemu walikuwa ni Elamu, Ashuru, Arfaksadi, Ludi na Aramu.
Genesis 10:23	Watoto wa Aramu walikuwa ni Usi, Huli, Getheri na Mashi.
Genesis 10:24	Arfaksadi alikuwa baba yake Sela, naye Sela akazaa Eberi.
Genesis 10:25	Eberi akazaa watoto wawili, mtoto wake wa kwanza akampa jina Pelegi, kwa kuwa kwa wakati huo, watu wa dunia waligawanyika. Ndugu yake akaitwa Yoktani.
Genesis 10:26	Yoktani akazaa Almodadi, Shelefu, Hazarmawethi, Yera,
Genesis 10:27	Hadoramu, Uzali, Dikla,
Genesis 10:28	Obali, Abimaeli, Sheba,
Genesis 10:29	Ofiri, Havila na Yobabu. Hao wote walikuwa watoto wa Yoktani.
Genesis 10:30	Nchi ambayo watu hao wote walikuwa wakiishi, ilianzia kwenye milima wa Mesha kuelekea Sefari kwenye milima ya mashariki.
Genesis 10:31	Hao ndio watoto wa Shemu, wote kwa lugha zao na kwa koo zao, mwenye nchi zao.
Genesis 10:32	Hao ndio ukoo wa watoto wa Nuhu, kufuatana na uzao wao na kwenye nchi zao. Kuanzia wakati huo ambao mafuriko ya maji yalikwisha, watu walitawanyika mwenye dunia yote.
Genesis 11:1	Kwa wakati huo, watu wote duniani walikuwa wakiongea lugha moja, na maneno yale yale.
Genesis 11:2	Watu ambapo walikuwa wakihama kuelekea upande wa mashariki, wakaona nchi tambarare ya Shinari, wakaenda kuishi hapo.
Genesis 11:3	Kisha wakaambiana kwamba, “Njooni, tutengeneze matofali, tuyachome kwa moto vizuri.” Katika siku hizo, watu walijengea matofali na lami badala ya mawe na moramu.
Genesis 11:4	Kisha wakasema kwamba, “Tujenge mji pamoja na mnara ambao kilele chake kitafika mpaka mbinguni. Tufanye hivyo, ili tupate umaarufu na kujulikana, tusije tukatawanyika duniani pote.”
Genesis 11:5	Lakini hapo ndipo, Bwana Mungu akashuka chini, ili aone mji na mnara ambao ulikuwa umejengwa na watu.
Genesis 11:6	Bwana Mungu alipoiona, akasema kwamba, “Watu hawa ni wamoja, wanaongea lugha mmoja, na kazi hiyo ni mwanzo tu wa mambo ambayo watafanya. Sasa jambo lolote ambalo wanataka kulifanya, watafanyikiwa.
Genesis 11:7	Haya tushuke, tukavuruge lugha yao, ili wasielewane wenyewe kwa wenyewe.”
Genesis 11:8	Ndipo Bwana Mungu akawatawanya duniani pote, nao wakaacha kujenga mji huo.
Genesis 11:9	Hivyo, mji huo uliitwa Babeli, kwa kuwa hapo ndipo Bwana Mungu alivuruga lugha ya dunia yote, na kutoka hapo alitawanya watu duniani kote.
Genesis 11:10	Huu ndio uzao wa Shemu. Mafuriko ya maji ambapo yalikwisha, ikapita miaka miwili, Shemu akawa na miaka mia moja, akazaa Arfaksadi.
Genesis 11:11	Shemu ambapo alizaa Arfaksadi, akaishi miaka mia tano mingine, aliwazaa watoto wengine wa kiume na wa kike.
Genesis 11:12	Arfaksadi ambapo alikuwa na miaka thelathini na tano, akazaa Sela.
Genesis 11:13	Wakati ambapo alizaa Sela, akaishi miaka mingine mia nne na tatu, alizaa watoto wengine wa kiume na wa kike.
Genesis 11:14	Sela ambapo alikuwa na miaka thelathini, akazaa Eberi.
Genesis 11:15	Ambapo alizaa Eberi, akaishi miaka mingine mia nne na tatu, alizaa watoto wengine wa kiume na wa kike.
Genesis 11:16	Eberi ambapo alikuwa na miaka thelathini na nne, akazaa Pelegi.
Genesis 11:17	Ambapo alizaa Pelegi, akaishi miaka mia nne na thelathini mingine, alizaa watoto wengine wa kiume na wa kike.
Genesis 11:18	Pelegi ambapo alikuwa na miaka thelathini, akazaa Reu.
Genesis 11:19	Ambapo alizaa Reu, akaishi miaka mia mbili na tisa mingine, alizaa watoto wengine wa kiume na wa kike.
Genesis 11:20	Reu ambapo alikuwa na miaka thelathini na mbili, akazaa Serugi.
Genesis 11:21	Ambapo alizaa Serugi, akaishi miaka mia mbili na saba mingine, alizaa watoto wengine wa kiume na wa kike.
Genesis 11:22	Serugi ambapo alikuwa na miaka thelathini, akazaa Nahori.
Genesis 11:23	Ambapo alizaa Nahori, akaishi miaka mia mbili mingine, alizaa watoto wengine wa kiume na wa kike.
Genesis 11:24	Nahori ambapo alikuwa na miaka ishirini na tisa, akazaa Tera.
Genesis 11:25	Ambapo alizaa Tera, akaishi miaka mia moja ni kumi na tisa mingine, alizaa watoto wengine wa kiume na wa kike.
Genesis 11:26	Tera ambapo alifikisha miaka sabini, akazaa Abramu, Nahori na Harani.
Genesis 11:27	Huu ndio uzao wa Tera. Tera akazaa Abramu, Nahori na Harani. Harani naye, akamzaa Lutu.
Genesis 11:28	Harani huyo akafa wakati ambao baba yake alikuwa bado yuko hai. Alifia mwenye mji wa Uri katika nchi ya Wakalidayo ambayo alizaliwamo.
Genesis 11:29	Abramu na Nahori, wakaoa wanawake. Mke wa Abramu alikuwa anaitwa Sarai na mke wa Nahori alikuwa anaitwa Milka. Milka huyo, alikuwa na dada yake, jina lake Iska, na wote walikuwa mabinti za Harani.
Genesis 11:30	Sarai alikuwa tasa, hivyo hakuwa na mtoto.
Genesis 11:31	Tera akachukua mtoto wake Abramu na mke wa Abramu, pamoja na mjukuu wake Lutu, mtoto wa Harani. Wote wakatoka mji wa Uri katika nchi ya Wakalidayo, wakashika njia ya kwenda mwenye nchi ya Kanaani. Lakini, ambapo walifika katika mji wa Harani, wakaamua kuishi huko.
Genesis 11:32	Tera akafikisha miaka mia mbili na tano, akafia katika mji wa Harani.
Genesis 12:1	Siku moja, Bwana Mungu akamwambia Abramu kwamba, “Utoke katika nchi yako, uache ndugu zako, na ukoo wa baba yako, uende katika nchi ambayo nitakuonyesha.
Genesis 12:2	Nitakufanya uwe baba wa taifa kubwa, na nitakubariki! Nitalikuza jina lako, na wewe utakuwa baraka kwa wengine.
Genesis 12:3	Watu ambao watakubariki, na mimi nitawabariki. Lakini ambao watakulaani, na mimi nitawalaani. Kupitia kwako, nitabariki watu wa mataifa yote ya duniani.”
Genesis 12:4	Basi, Abramu akaondoka katika mji wa Harani, pamoja na Lutu, kama Bwana Mungu alivyokuwa amemwambia. Wakati huo, alikuwa na miaka sabini na tano.
Genesis 12:5	Abramu akamchukua mkewe Sarai, Lutu mtoto wa kaka yake, na vitu vyao vyote ambavyo walikuwa navyo, pamoja na wafanya kazi wao, ambao walikuwa wamepata Harani huko. Ndipo wakaendelea na safari hiyo mpaka katika nchi ya Kanaani.
Genesis 12:6	Abramu na ndugu zake, wakapita katikati ya nchi hiyo, wakafika mahali ambapo palikuwa na mti mkubwa mtakatifu ambao uko More, karibu na mji wa Shekemu. Wakati huo, Wakanaani ndio walikuwa wenyeji wa nchi hiyo.
Genesis 12:7	Ndipo, Bwana Mungu akamtokea Abramu, akamwambia kwamba, “Nchi hii nitapatia uzao wako.” Abramu ambapo alisikia hivyo, akajenga mahali pa kumtolea dhabihu mahali hapo, kwa sababu Bwana Mungu alimtokea.
Genesis 12:8	Kisha Abramu akatoka huko, akaelekea pande za milima, mashariki ya mji wa Betheli. Akaweka huko hema lake, kati ya mji wa Betheli upande wa magharibi na mji wa Ai upande wa mashariki. Hapo pia, akamjengea Bwana Mungu mahali pa kutolea dhabihu. Na hapo ndipo akamwabudia Bwana Mungu.
Genesis 12:9	Kisha Abramu akaendelea na safari kwenda kusini, upande wa Negebu.
Genesis 12:10	Basi, katika nchi ya Kanaani humo ikatokea njaa. Kwa sababu njaa hiyo ilikuwa kali sana, Abramu akaenda katika nchi ya Misri, kuishi huko, kwa muda mfupi tu.
Genesis 12:11	Ambapo alikuwa karibu kuingia Misri, akamwambia mkewe Sarai kwamba, “Nafahamu kwamba, wewe ni mwanamke mzuri sana wa kuvutia.
Genesis 12:12	Wamisri watakapokuona, watasema kwamba, ‘Huyu ni mkewe!’ Kwa hiyo, wataniua, na wewe, watakuacha mzima.
Genesis 12:13	Sasa, uje uwaambie kwamba, wewe ni dada yangu, ili nifanyiwe mema kwa ajili yako, niwe mzima.”
Genesis 12:14	Basi, Abramu na Sarai, ambapo walifika Misri, Wamisri wakamwona Sarai ni mwanamke mzuri sana wa kuvutia.
Genesis 12:15	Ambao waangalizi wa Farao walimwona, wakapeleka sifa za uzuri wa Sarai kwa mfalme huyo. Kisha wakampeleka katika nyumba yake.
Genesis 12:16	Basi, farao akamfanyia mema Abramu kwa ajili ya Sarai. Akampa kondoo, mbuzi, ngʼombe, punda, ngamia na watumwa wa kiume na wa kike.
Genesis 12:17	Lakini, kwa sababu farao alikuwa amemchukua Sarai mke wa Abramu, Bwana Mungu akampiga vikali kwa magonjwa, pamoja na watu wa nyumbani kwake.
Genesis 12:18	Ndipo, Farao akamwita Abramu, akamwuliza kwamba, “Wewe! Umenifanyia nini hiki? Mbona haukuniambia kwamba, huyu ni mke wako?
Genesis 12:19	Kwa nini ulisema kwamba, ni dada yako, hata nikamchukua kuwa mke wangu? Basi, sasa chukua mke wako, utoke hapa!”
Genesis 12:20	Kisha farao akawaamuru watu wake, wamsindikize Abramu na mkewe, pamoja na vitu vyake vyote.
Genesis 13:1	Kwa hiyo, Abramu akatoka Misri na mkewe, na vitu vyake vyote. Lutu naye akaenda nao. Wakarudi tena upande wa Negebu.
Genesis 13:2	Kwa wakati huo, Abramu alikuwa tajiri sana wa mifugo, madini ya dhahabu na madini ya fedha.
Genesis 13:3	Kisha, akatoka Negebu, akawa anahamahama mpaka akafika karibu na mji wa Betheli. Hapo ndipo ambapo alikuwa ameweka hema lake, katikati ya Betheli na Ai.
Genesis 13:4	Na mahali hapo, ndipo awali alikuwa amejenga mahali pa kutolea dhabihu. Na hapo akamwabudu Bwana Mungu tena.
Genesis 13:5	Basi Lutu, ambaye alikuwa anatembea pamoja na Abramu, naye alikuwa na makundi makubwa ya kondoo, mbuzi, ngʼombe, na mahema mengi.
Genesis 13:6	Mifugo yao ilikuwa mingi sana, kwa hiyo nchi ile haikuwatosha Abramu na Lutu kuishi pamoja.
Genesis 13:7	Kwa hiyo, ikatokea ugomvi kati ya wachungaji wa Abramu na wa Lutu. Na kwa wakati huo pia, Wakanaani na Waperizi, ndio walikuwa wenyeji wa nchi hiyo.
Genesis 13:8	Basi, Abramu akamwambia Lutu kwamba, “Isiwepo ugomvi kati yangu na wewe, hata kati ya wachungaji wangu na wako, kwa kuwa sisi ni ndugu.
Genesis 13:9	Angalia nchi hii yote mbele yako. Tutengane! Kama unaenda upande wa kushoto, mimi niende upande wa kulia. Kama unaenda upande wa kulia, mimi niende upande wa kushoto.”
Genesis 13:10	Lutu akaangalia, akaona bonde la mto wa Yordani mpaka mji wa Soari, akaona kwamba, lina maji mengi, kama nchi ya Misri, na katika bustani ya Bwana Mungu inayoitwa Edeni. Kutengana huku kulitokea, wakati Bwana Mungu alikuwa bado hajaangamiza miji ya Sodoma na Gomora.
Genesis 13:11	Kwa hiyo, Lutu akachagua bonde lote la Yordani, akaelekea upande wa mashariki. Hivyo ndivyo ambavyo walitengana.
Genesis 13:12	Abramu akabaki katika nchi ya Kanaani humo, lakini Lutu yeye akaenda kuishi karibu na miji ambayo ilikuwa katika bonde lile, akahamishia mahema yake karibu na mji wa Sodoma huko.
Genesis 13:13	Lakini watu wa Sodoma walikuwa wabaya sana, walikuwa wanafanya dhambi sana, mbele ya Bwana Mungu.
Genesis 13:14	Lutu ambapo alimaliza kutengana na Abramu, Bwana Mungu akamwambia Abramu kwamba, “Sasa tazama pande zote, kaskazini, kusini, mashariki na magharibi.
Genesis 13:15	Nchi yote ambayo unaona, nitakupa, wewe na uzao wako, iwe yenu siku zote.
Genesis 13:16	Nitafanya uzao wako, uwe mwingi kama vumbi ya dunia. Kama ambavyo hakuna mtu ambaye anaweza kuhesabu vumbi, hivyo hivyo na uzao wako nao hautahesabiwa.
Genesis 13:17	Basi sasa, uende utembee tembee katika nchi hii, uende urefu na upana, kwa kuwa nchi hii, nitakupa wewe.”
Genesis 13:18	Ndipo, Abramu akangʼoa mahema yake, akaenda kuishi nchi ya Hebroni, karibu na miti mikubwa mitakatifu ya Mamre. Ambapo alifika huko, akamfanyia Bwana Mungu mahali pa kutolea dhabihu.
Genesis 14:1	Kwa wakati huo, Amrafeli mfalme wa Shinari, Arioko mfalme wa Elasari, Kedorlaoma mfalme wa Elamu, na Tidali mfalme wa Goimu,
Genesis 14:2	wote kwa pamoja wakaenda kupigana vita na Bera mfalme wa Sodoma, Birsha mfalme wa Gomora, Shinabu mfalme wa Adma, Shemeberi mfalme wa Seboimu na mfalme wa Bela. Jina lingine la Bela ndilo Soari.
Genesis 14:3	Kwa wakati wa miaka kumi na miwili, wafalme watano hao, walikuwa wakimtii mfalme Kedorlaoma. Lakini, katika mwaka wa kumi na tatu, wakaasi. Wakakusanya pamoja maaskari wao, wakaingia katika bonde lililoitwa kwamba, Sidimu. Bonde hilo linajulikana kuwa bonde la Ziwa la Chumvi.
Genesis 14:4	<range>
Genesis 14:5	Katika mwaka wa kumi na nne, mfalme Kedorlaoma na wafalme wenzake ambao walikuwa wameshirikiana, wakaenda wakapiga vita na kushinda Warefai wa mji wa Asitaroti-Karinaimu, Wazuzi katika mji wa Hamu, na Waemi wa katika mji wa Shawe-Kiriathayimu,
Genesis 14:6	na Wahori katika milima yao ya Seiri. Wakawafukuza mpaka Eli-Parani, katika mpaka wa jangwa.
Genesis 14:7	Kisha wakarudi nyuma, wakafika En-Mishpati, jina lingine ni Kadeshi, wakachukua nchi yote ya Waamaleki, na ya Waamori, ambao waliishi Hasasoni-Tamari.
Genesis 14:8	Hapo, mfalme wa Sodoma, mfalme wa Gomora, mfalme wa Adma, mfalme wa Seboimu, na mfalme wa Bela, jina lingine ni Soari, walienda kuandaa vita katika bonde la Sidimu,
Genesis 14:9	wapigane na Kedorlaoma mfalme wa Elamu, na Tidali mfalme wa Goimu, na Amrafeli mfalme wa Shinari, na Arioko mfalme wa Elasari. Wafalme wanne, wakapiganishwa na wafalme tano.
Genesis 14:10	Kwa siku hizo, katika bonde la Sidimu lilikuwa limejaa mashimo ya lami. Ndipo, wafalme wa Sodoma na Gomora ambapo waliona kwamba, wameshindwa vita, wakakimbia. Wengine wakatumbukia katika mashimo humo, na wengine wakakimbilia mlimani.
Genesis 14:11	Basi, wafalme wanne ambao waliwashinda, wakachukua vitu na vyakula vyote vya Sodoma na Gomora, wakaenda kwao.
Genesis 14:12	Lutu, mtoto wa kaka yake Abramu, alikuwa anaishi Sodoma. Wakamchukua mateka naye pia, pamoja na vitu vyake vyote.
Genesis 14:13	Mtu mmoja akatoroka, akaenda akamwambia Abramu Mwebrania habari hizo. Kwa wakati huo, Abramu alikuwa anaishi karibu na miti mikubwa mitakatifu ya Mamre, Mwamori. Mamre huyo, pamoja na ndugu zake Eshkoli na Aneri, wote walikuwa wamefanya agano na Abramu.
Genesis 14:14	Ambapo Abramu alisikia kwamba, mtoto wa kaka yake amechukuliwa mateka, akawapa silaha wapiganaji wake 318 ambao walikuwa wamezaliwa kwake. Kisha wakafuata maadui hao mpaka katika mji wa Dani.
Genesis 14:15	Usiku, Abramu akagawanya watu wake kwa makundi ili washambulie maadui wao. Wakawapiga, wakawashinda na kuwafukuza mpaka katika mji wa Hoba, kaskazini ya Damasko.
Genesis 14:16	Kisha, akarudisha vitu vyote, na Lutu mtoto wa ndugu yake na vitu vyake, pamoja na wanawake na watu wengine.
Genesis 14:17	Abramu ambapo alirudi kutoka kushinda mfalme Kedorlaoma pamoja na wafalme wenzake, mfalme wa Sodoma akamlaki katika bonde la Shawe. Bonde hilo ndilo liliitwa “Bonde la Mfalme.”
Genesis 14:18	Ndipo Melkizedeki, mfalme wa Salemu, tena kuhani wa Mungu wa juu ya vyote, akaleta mikate na pombe ya mizabibu.
Genesis 14:19	Kisha akambariki Abramu, akisema kwamba, “Mungu wa juu ya vyote, muumbaji wa mbingu na nchi, ambariki Abramu!
Genesis 14:20	Na asifiwe Mungu wa juu ya vyote, ambaye amekuwezesha kushinda maadui zako!” Kisha, Abramu akampa zaka kutoka katika vitu alivyokamata kutoka vitani.
Genesis 14:21	Mfalme wa Sodoma akamwambia Abramu kwamba, “Nipe watu wangu, lakini vitu vingine vyote, uvichukue wewe.”
Genesis 14:22	Lakini Abramu akamwambia kwamba, “Nakula kiapo mbele ya Bwana Mungu, ambaye ni Mungu wa juu ya vyote, muumbaji wa mbingu na nchi,
Genesis 14:23	kwamba, sipokei uzi hata kamba wa kufungia kiatu, hata kitu chako, usije ujisifu kwamba, ‘Ni mimi nimempa utajiri Abramu.’
Genesis 14:24	Sitachukua kitu chochote, isipokuwa vitu ambavyo vijana wangu walikula. Pia, watu ambao walijiunga nami vitani, wapewe malipo ambayo wanastahili. Hao ndio Aneri, Eshkoli na Mamre.”
Genesis 15:1	Mambo hayo ambapo yaliisha, Bwana Mungu akamtumia Abramu habari katika maono, kwamba, “Ee Abramu! Usiogope! Mimi nitakukingia kama ngao, na nitakupa zawadi kubwa.”
Genesis 15:2	Lakini Abramu akasema kwamba, “Ee Bwana Mungu, Bwana wangu, utanipa nini, wakati mimi nakufa bila mtoto? Eliezeri wa Damasko, mtumwa wangu huyu, ndiye atakayerithi vitu vyangu vyote.
Genesis 15:3	Hujanipa watoto, kwa hiyo, mtumwa ambaye alizaliwa nyumbani kwangu, ndiye atarithi mali yangu!”
Genesis 15:4	Ndipo, Bwana Mungu akamwambia kwamba, “Huyo, hatarithi mali yako, lakini mtoto wako wa kuzaa, ndiye atarithi urithi wako.”
Genesis 15:5	Kwa hiyo, akamtoa nje, akasema kwamba, “Angalia juu mbinguni! Hesabu nyota, kama kweli unaweza kuzihesabu.” Kisha akamwambia kwamba, “Hivyo ndivyo uzao wako utakavyo kuwa mwingi!”
Genesis 15:6	Abramu akamwamini Bwana Mungu, kwa hiyo Mungu akamhesabia kuwa mtu mwenye haki mbele yake.
Genesis 15:7	Kisha Bwana Mungu akamwambia kwamba, “Mimi ni Bwana Mungu! Ni mimi nilikutoa katika Uri, mji wa Wakalidayo, ili nikupe nchi hii, iwe urithi wako.”
Genesis 15:8	Lakini Abramu akamwuliza kwamba, “Ee Bwana Mungu, Bwana wangu, nitajuaje namna gani kwamba, nchi hii ni urithi wangu?”
Genesis 15:9	Bwana Mungu akamjibu kwamba, “Niletee ndama wa miaka mitatu, mbuzi jike wa miaka mitatu, kondoo dume wa miaka mitatu, hua na kinda la njiwa pori.”
Genesis 15:10	Ndipo Abramu akamletea hivyo vyote. Akawachuna, akawapasua vipande viwili kila kimoja, akaviweka katika mistari miwili vimetazamana. Lakini ndege, hakuwapasua.
Genesis 15:11	Ambapo tai walikuwa wakitua kwenye mizoga hiyo, Abramu akawafukuza.
Genesis 15:12	Wakati jua lilikuwa linazama, Abramu akapitiwa na usingizi mzito. Mara moja giza kubwa likatokea likamfunika, akaanza kuogopa sana.
Genesis 15:13	Kisha, Bwana Mungu akamwambia kwamba, “Wewe, ujue ukweli kwamba, uzao wako utakuwa wageni katika nchi ambayo siyo yao wenyewe. Wao watakuwa watumwa na watateswa kwa muda wa miaka mia nne.
Genesis 15:14	Lakini nchi ambayo wataifanyia kazi kama watumwa, nitaiadhibu. Watatoka huko, watakuwa na vitu vingi sana.
Genesis 15:15	Lakini wewe, utaishi miaka mingi. Utakufa kwa amani, na utazikwa vizuri.
Genesis 15:16	Uzao wako utarudi katika nchi hii baada ya miaka mia nne kupita, kwa kuwa dhambi ya Waamori humu haijatimia.”
Genesis 15:17	Jua lilipokwisha kuzama na giza kuingia, ghafla biwi la moshi, na miali ya moto ambao unawaka, vikatokea na kupita kati ya vipande ya nyama zile.
Genesis 15:18	Siku hiyo, Bwana Mungu akafanya agano na Abramu, akisema kwamba, “Nimeupatia uzao wako nchi hii, kuanzia katika mto wa Misri, kwenda mpaka katika mto mkuu Eufrate.
Genesis 15:19	Nimewapa nchi ambazo zimekaliwa na Wakeni, Wakenizi, Wakadimoni,
Genesis 15:20	na za Wahiti, Waperizi, Warefai,
Genesis 15:21	na za Waamori, Wakanaani, Wagirgashi, na Wayebusi.”
Genesis 16:1	Basi, Sarai, mke wake, alikuwa bado hajamzalia mtoto, lakini alikuwa na mtumwa wa kike. Mtumwa huyo, alikuwa ni Mmisri, jina lake aliitwa Hajiri.
Genesis 16:2	Basi, Sarai akamwambia Abramu kwamba, “Unajua kwamba, Bwana Mungu ameninyima uzao. Sasa nakuomba, umchukue mtumwa wangu Hajiri, labda naweza kupata watoto kupitia kwake.” Abrahamu akakubali mawazo ya Sarai hayo.
Genesis 16:3	Kisha, Sarai akampa mtumwa wake wa kike Hajiri Mmisri, awe mkewe. Haya yalitokea ambapo Abramu alikuwa amemaliza miaka kumi katika nchi ya Kanaani.
Genesis 16:4	Basi, Abramu akamchukua Hajiri, naye akachukua mimba. Hajiri ambapo alifahamu kwamba, ana mimba, akaanza kumdharau Sarai bibi yake.
Genesis 16:5	Kwa hiyo, Sarai akamwambia Abramu kwamba, “Mabaya ambayo napata, yawe juu yako. Mimi nilikupa mtumwa wangu, awe mke wako. Lakini, ambapo alifahamu kwamba, ana mimba, akaanza kunidharau. Bwana Mungu atuamulie kati ya wewe na mimi!”
Genesis 16:6	Abramu naye akamwambia kwamba, “Mtumwa wako yuko mikononi mwako. Umfanyie jinsi ambavyo wewe unataka.” Kisha Sarai akaanza kumtesa Hajiri mpaka akamkimbia.
Genesis 16:7	Ndipo, malaika wa Bwana Mungu akamwona Hajiri, karibu na chemichemi ya maji jangwani. Chemichemi hiyo, iko katika njia ya kuelekea Shuri.
Genesis 16:8	Malaika akamwuliza kwamba, “Hajiri, mtumwa wa Sarai! Unatoka wapi? Na unakwenda wapi?” Hajira akamjibu kwamba, “Namkimbia bibi yangu Sarai.”
Genesis 16:9	Malaika wa Bwana Mungu akamwambia kwamba, “Rudi kwa bibi wenu, na uwe unamtii.”
Genesis 16:10	Akaendelea kumwambia kwamba, “Nitazidisha uzao wako sana, hata wasiwezekane kuhesabiwa.”
Genesis 16:11	Akaendelea kumwambia kwamba, “Wewe sasa una mimba, utazaa mtoto wa kiume. Utamwita Ishmaeli, kwa kuwa, Bwana Mungu amesikia kilio cha taabu yako.
Genesis 16:12	Ishmaeli huyo, atakuwa kama punda wa porini kwa watu, atakuwa anapigana na kila mtu, na watu wote watakuwa wanapigana naye. Atakuwa anapigana na jamaa zake wote.”
Genesis 16:13	Basi, Hajiri akamwita jina Bwana Mungu ambaye alizungumza naye huko, “Wewe ni Mungu ambaye unaona,” kwa maana alisema kwamba, “Sasa nimemwona yeye ambaye ananiona mimi.”
Genesis 16:14	Hicho ndicho kilifanya chemichemi hiyo ikaitwa Beeri-Lahai-Roi. Chemichemi hiyo, kiko kati ya mji wa Kadeshi na wa Beredi.
Genesis 16:15	Kisha, Hajiri akarudi nyumbani, akamzalia Abramu mtoto wa kiume. Abramu akamwita kwamba, Ishmaeli.
Genesis 16:16	Wakati ambao Hajiri alimzaa Ishmaeli, Abramu alikuwa na miaka themanini na sita.
Genesis 17:1	Abramu ambapo alifikisha miaka tisini na tisa, Bwana Mungu akamtokea, akamwambia kwamba, “Ni mimi Mungu mwenye uwezo wote. Ushike mafundisho yangu, na uishi mbele yangu kwa unyofu.
Genesis 17:2	Na mimi nitafanya agano kati yangu na wewe, na nitazidisha uzao wako sana.”
Genesis 17:3	Hapo, Abramu akapiga magoti, akainamisha uso mpaka chini. Ndipo Mungu akamwambia kwamba,
Genesis 17:4	“Hili ndilo agano langu na wewe, utakuwa baba wa makabila mengi.
Genesis 17:5	Kuanzia leo hautaitwa tena Abramu, bali utakuwa unaitwa Abrahamu, kwa kuwa nimekufanya kuwa baba wa makabila mengi.
Genesis 17:6	Ninakufanya uwe na uzao mwingi sana, na kutoka katika uzao wako, makabila mengi yatatokea, na wafalme watakuwemo.
Genesis 17:7	“Nitafanya agano langu na wewe milele, kizazi kwa kizazi. Itakuwa hivyo hivyo kati yangu na kizazi chako. Na nitakuwa Mungu wako na Mungu wa kizazi ambacho kitakuja nyuma yako, milele.
Genesis 17:8	Nitakupa wewe na uzao wako, nchi ya Kanaani ambayo unaishi sasa kama mgeni, yote iwe yenu, siku zote. Na mimi nitakuwa Mungu wao.”
Genesis 17:9	Kisha, Mungu akamwambia Abrahamu kwamba, “Wewe pamoja na uzao wako na vizazi vyako vyote, mshike agano langu.
Genesis 17:10	Basi, kila mume kati yenu atahiriwe. Hili ndilo agano langu ambalo mnatakiwa mlishike, wewe na uzao wako.
Genesis 17:11	Muwe mnatahiriwa. Na jambo hilo litakuwa ishara ya agano, kati yangu na ninyi.
Genesis 17:12	Kila mtoto wa kiume, kizazi kwa kizazi, anatakiwa atahiriwe siku ya nane. Sio hao wa uzao wako tu, watahiriwe nao hata watumwa ambao wamezaliwa nyumbani kwako, na watumwa ambao wamenunuliwa kwa fedha kutoka kwa wageni.
Genesis 17:13	Mwanaume yeyote aliyezaliwa nyumbani kwako au aliyenunuliwa kwa fedha yako, anatakiwa atahiriwe. Hiyo ndiyo inakuwa ishara katika miili yenu ya agano la milele.
Genesis 17:14	Kila mwanaume ambaye hatatahiriwa, atatengwa kutoka katika watu wake, kwa kuwa atakuwa ameharibu agano langu.”
Genesis 17:15	Kisha, Mungu akaendelea kumwambia Abrahamu kwamba, “Tangu leo, mke wako Sarai, usimwite Sarai tena. Jina lake litakuwa Sara.
Genesis 17:16	Na nitambariki mpaka akuzalie mtoto wa kiume. Nitaendelea kumbariki awe mama wa makabila mengi. Na kutoka katika uzao wake huo, wafalme watatokea.”
Genesis 17:17	Tena, Abrahamu akapiga magoti, akainamisha uso mpaka chini, akacheka na kufikiria kwamba, “Mtu wa miaka mia moja, anaweza kuzaa mtoto? Na Sara wa miaka tisini, anaweza kuzaa?”
Genesis 17:18	Ndipo Abrahamu akamwomba Mungu kwamba, “Ingekuwa vizuri ukubali, Ishmaeli apate baraka yako hiyo.”
Genesis 17:19	Mungu akamjibu kwamba, “Siyo hivyo! Bali mke wako Sara atakuzalia mtoto wa kiume, na wewe utamwita kwamba, Isaka. Mimi nitathibitisha agano langu naye kuwa agano la siku zote na uzao wake.
Genesis 17:20	Na kwa upande wa Ishmaeli, nimesikia maombi yako juu yake. Naye, nitambariki, nitamfanya awe na uzao mwingi na nitauongeza sana. Atakuwa baba wa watawala kumi na wawili, na mimi nitamfanya baba wa watu wengi sana.
Genesis 17:21	Lakini agano langu lile, litakuwa kwa Isaka mwenyewe. Na kwa mwaka huo unaokuja, wakati kama huu, Sara atakuzalia mtoto huyo.”
Genesis 17:22	Ambapo Mungu alimaliza kuzungumza na Abrahamu, akamwacha hapo.
Genesis 17:23	Siku ile ile, Abrahamu akamchukua Ishmaeli mwanawe, na wote ambao walizaliwa nyumbani kwake, pamoja na ambao walinunuliwa kwa fedha zake. Wote wanaume wa nyumbani mwake, akawatahiri kama Mungu alivyomwagiza.
Genesis 17:24	Ambapo Abrahamu alitahiriwa, alikuwa na miaka tisini na tisa,
Genesis 17:25	na mtoto wake Ishmaeli, alikuwa na miaka kumi na tatu wakati wa kutahiriwa kwake.
Genesis 17:26	Abrahamu na mtoto wake Ishmaeli, walitahiriwa siku hiyo hiyo,
Genesis 17:27	pamoja na wanaume wote ambao walizaliwa nyumbani kwake, na ambao walinunuliwa kwa hela kutoka kwa wageni.
Genesis 18:1	Siku moja, Bwana Mungu akamtokea Abrahamu tena karibu na miti mikubwa mitakatifu ya Mamre. Wakati wa joto la mchana, Abrahamu alikuwa anakaa kwenye mlango wa hema lake.
Genesis 18:2	Ambapo aliinua macho yake, akaona watu watatu wamesimama mbali kidogo mbele yake. Ambapo aliwaona, akainuka haraka, akakimbia kutoka mlangoni hapo, akaenda kuwapokea. Ambapo aliwafikia, akapiga magoti, akainamisha uso chini kuonyesha jinsi anawaheshimu.
Genesis 18:3	Kisha akawaambia kwamba, “Ee bwana zangu, mimi ni mtumishi wenu! Naomba msipitilize hivyo, tafadhali mfike nyumbani kwangu.
Genesis 18:4	Naomba msubiri mletewe maji ya kuosha miguu, kisha mpumzike katika kivuli cha mti huu.
Genesis 18:5	Mmenijia mimi mtumishi wenu, kwa hiyo msubiri niwafanyie chakula kidogo, ili muwe na nguvu ya kuendelea na safari yenu.” Nao wakamjibu kwamba, “Ni sawa. Fanya kama ambavyo ulisema.”
Genesis 18:6	Kwa hiyo, Abrahamu akaingia katika hema haraka, akamwambia mke wake Sara kwamba, “Fanya haraka, uchukue vipimo vitatu vya unga mzuri, uukande, ufanyie wageni mikate.”
Genesis 18:7	Kisha, Abrahamu akakimbia haraka kwenda katika kundi la ngʼombe, akachagua ndama mmoja mnono, akampa mtumwa wake. Mtumwa huyo, akamchinja haraka na kumbanika.
Genesis 18:8	Ambapo chakula kilikuwa tayari, Abrahamu akachukua siagi, maziwa, na nyama hiyo, akaviweka mbele ya wageni hao. Ambapo walikuwa wanakula, Abrahamu alikuwa amesimama karibu nao chini ya mti hapo.
Genesis 18:9	Ndipo wageni hao, wakamwuliza kwamba, “Mke wako Sara, yuko wapi?” Abrahamu akawajibu kwamba, “Yumo ndani ya hema.”
Genesis 18:10	Kisha mmoja wao, akasema kwamba, “Kweli, nitarudi mwakani kwa wakati kama huu, na Sara atakuwa na mtoto wa kiume.” Wakati huo, Sara alikuwa amesimama nyuma mlangoni wa hema akiwa anasikiliza.
Genesis 18:11	Abrahamu na Sara, walikuwa wamezeeka, na Sara alikuwa amekoma kuzaa.
Genesis 18:12	Kwa hiyo, Sara akacheka kimya, akajisemea moyoni mwake kwamba, “Mbona mimi nimezeeka! Na mume wangu naye amezeeka. Sasa, nitawezaje kuwa na furaha ya kulala na mume?”
Genesis 18:13	Basi, Bwana Mungu akamwuliza Abrahamu kwamba, “Ni kwa nini Sara amecheka, huku anajiuliza kwamba, ‘Kweli nitazaa mtoto katika uzee wangu huu?’
Genesis 18:14	Lipo jambo lolote gumu ambalo haliwezekani kwa Bwana Mungu? Nitarudi mwakanai kwa wakati kama huu, na utakuta Sara atakuwa na mtoto wa kiume!”
Genesis 18:15	Lakini Sara alikuwa ameogopa, akabisha kwamba, “Mimi sikucheka!” Bwana Mungu akamwambia kwamba, “Hata ukikataa, lakini umecheka.”
Genesis 18:16	Ambapo watu hao walimaliza kula chakula, wakaondoka, na Abrahamu akawasindikiza. Wakafika mahali ambapo walikuwa wanaweza kuona mji wa Sodoma.
Genesis 18:17	Ndipo, Bwana Mungu akafikiria kwamba, “Sasa, kwa nini nimfiche Abrahamu jambo ambalo ninataka kufanya?
Genesis 18:18	Yeye atakuwa baba wa taifa kubwa lenye nguvu. Na kupitia kwake, nitabariki watu wa mataifa yote ya duniani.
Genesis 18:19	Nimemchagua mwenyewe, aongoze watoto wake, na uzao wake, wawe wananitii kwa kufanya mambo ya haki. Wakati wakifanya hivyo, na mimi nitamfanyia Abrahamu kama ambavyo nilimwahidi.”
Genesis 18:20	Hapo, Bwana Mungu akasema kwamba, “Nimesikia kilio kingi juu ya watu wa miji ya Sodoma na Gomora. Dhambi zao, zimekuwa nyingi sana!
Genesis 18:21	Basi sasa, nashuka nikaone kama dhambi ambazo wanafanya zinalingana na kilio ambacho kimenifikia. Kama sivyo, nitajua.”
Genesis 18:22	Basi, watu hao wawili wengine, wakashika njia ya kuelekea Sodoma, lakini Abrahamu akabaki amesimama na Bwana Mungu.
Genesis 18:23	Ndipo, Abrahamu akamsogelea, akamwuliza kwamba, “Ni kweli kwamba utaangamiza wote, wenye haki pamoja na waovu?
Genesis 18:24	Tuseme kwamba, katika mji wakiwepo watu wenye haki hamsini. Ni kweli kwamba, utauangamiza, na hata hutaacha kuuangamiza kwa ajili ya watu wenye haki hamsini hao ambao wamo?
Genesis 18:25	Hapana, haiwezekani! Hutakiwi kuua wenye haki pamoja na waovu. Nadhani hufanyi hivyo, kufanyia wenye haki kama waovu! Wewe mwamuzi wa dunia yote, hutaacha kutenda haki!”
Genesis 18:26	Bwana Mungu akamjibu kwamba, “Iwapo nikikuta watu wenye haki hamsini katika mji wa Sodoma, sitaangamiza mji wote kwa ajili ya watu hao!”
Genesis 18:27	Abrahamu akasema tena kwamba, “Ingawa mimi ni mavumbi na jivu tu, lakini ninakuomba kuzungumza na wewe Bwana wangu.
Genesis 18:28	Je, iwapo wamo wenye haki arobaini na tano tu, wanapungua kufika hamsini, utaangamiza mji huo wote, kwa kuwa wamepungua wenye haki watano?” Bwana Mungu akamjibu kwamba, “Siyo hivyo! Sitaangamiza mji huo, iwapo wamo humo wenye haki arobaini na tano.”
Genesis 18:29	Abrahamu akaendelea kumwuliza tena kwamba, “Sasa, iwapo wamo humo wenye haki arobaini tu?” Naye akamjibu kwamba, “Kwa ajili ya wenye haki arobaini hao, sitaangamiza mji huo.”
Genesis 18:30	Abrahamu akasema tena kwamba, “Ee Bwana, nakuomba usikasirike, uniache niongee tena. Iwapo wamo wenye haki thelathini tu?” Bwana Mungu akamjibu kwamba, “Iwapo nitakuta humo wenye haki thelathini tu, sitaangamiza mji huo.”
Genesis 18:31	Abrahamu akasema kwamba, “Nimezungumza kwa ujasiri na Bwana wangu. Sasa naomba tena, iwapo wamo humo wenye haki ishirini tu?” Bwana Mungu akamjibu kwamba, “Kwa ajili ya watu wenye haki ishirini hao, sitaungamiza mji huo.”
Genesis 18:32	Mwishowe, Abrahamu akasema kwamba, “Bwana wangu, usikasiriki nikizidi kusema mara moja. Iwapo wamo humo watu wenye haki kumi tu?” Bwana Mungu akamjibu kwamba, “Kwa ajili ya wenye haki kumi, sitaangamiza mji huo.”
Genesis 18:33	Ambapo Bwana Mungu alimaliza kuzungumza na Abrahamu, akaondoka. Abrahamu naye, akarudi nyumbani kwake.
Genesis 19:1	Basi, malaika wawili wale, wakafika katika mji wa Sodoma jioni. Lutu alikuwa amekaa katika lango la mji. Ambapo aliwaona, akanyanyuka, akaenda kuwalaki. Ndipo akapiga magoti, akainamisha uso chini kuonyesha kwamba, anawaheshimu.
Genesis 19:2	Akawaambia kwamba, “Bwana zangu, karibuni katika nyumba yangu, mimi mtumishi wenu. Munawe miguu, na mlale kwangu usiku wa leo. Kesho asubuhi na mapema, mwendelee na safari yenu.” Lakini, wao wakamjibu kwamba, “Hapana, sisi tutalala uwanjani hapa.”
Genesis 19:3	Lutu akaendelea kuwasihi sana, mwisho wakakubali. Kwa hiyo, wakaingia kwake. Ndipo Lutu akawaandalia sherehe, akawaokea mikate ambayo haina hamira, akawapa, wakala.
Genesis 19:4	Basi, wakati ambao walikuwa bado hawajalala, wanaume wote kutoka pande zote za mji wa Sodoma, vijana na wazee, wakazunguka nyumba ya Lutu.
Genesis 19:5	Wakamwita Lutu kwamba, “Lutu! Wanaume ambao wameingia kwako humu, wako wapi? Watoe nje huku! Tunataka tuwafanye wanawake.”
Genesis 19:6	Lutu akatoka nje, akafunga mlango nyuma yake.
Genesis 19:7	Akawaambia kwamba, “Ndugu zangu, muache! Watu hawa, msiwafanyie mabaya haya!
Genesis 19:8	Sikia! Nina mabinti wawili ambao hawajajua mwanaume. Ngoja niwatolee nje, mwafanye ambavyo mnataka. Lakini, wanaume hawa, msiwafanyie mabaya yoyote, kwa kuwa wao ni wageni wangu.”
Genesis 19:9	Lakini watu wale, wakamjibu kwamba, “Toka hapa! Wewe ni mgeni hapa, sasa na wewe unataka kuwa mwamuzi wa mambo yetu! Basi, tutakufanyia mabaya kwanza, kuliko ambavyo tungefanyia wageni wako hao!” Kisha wakamsukuma Lutu pembeni, wakajaribu kuvunja mlango.
Genesis 19:10	Ndipo, malaika ambao walikuwa ndani ya nyumba, wakafungua mlango, wakamvutia Lutu ndani, wakafunga mlango.
Genesis 19:11	Kisha, wakapofusha watu hao wote, wadogo kwa wakubwa. Kwa hiyo, hawakuweza tena kuona mlango.
Genesis 19:12	Basi, malaika hao, wakauliza Lutu kwamba, “Una mtu mwingine yeyote hapa? Je wapo ndugu zako ambao uko nao katika mji huu, labda wakwe wako, watoto wa kiume na wa kike? Watoe haraka!
Genesis 19:13	Fanya hivyo, kwa kuwa dhambi za watu wa mji huu, zimekuwa nyingi sana mbele ya Bwana Mungu. Ndicho kimefanya, ametutuma tuje kuangamiza mji huu.”
Genesis 19:14	Basi, Lutu akaenda kwa wakwe wake, ambao walikuwa wameomba uchumba mabinti zake. Akawaambia kwamba, “Tokeni katika mji huu haraka, kwa kuwa Bwana Mungu anataka kuuangamiza.” Lakini wakwe wake hao, wakamwona kama anawatania.
Genesis 19:15	Ambapo kulikucha asubuhi, malaika hao, wakamsisitiza Lutu kwamba, “Fanya haraka, uchukue mke wako, na mabinti zako wawili hawa, tokeni katika mji huu, msije kuangamizwa humo.”
Genesis 19:16	Lutu akawa anasita, lakini malaika hao wakawashika mkono Lutu, mke wake, pamoja na mabinti zake, wakawatoa nje ya mji, kwa kuwa Bwana Mungu aliwaonea huruma.
Genesis 19:17	Ambapo walifika nje ya mji, malaika mmoja akawaambia kwamba, “Kimbieni, ili mjiponye! Msiangalie nyuma, wala kusimama mahali popote katika bonde hilo. Mkimbilie milimani, msije kuangamia.”
Genesis 19:18	Lutu akawasihi kwamba, “Hapana, mabwana zetu!
Genesis 19:19	Ona! Mmenibariki mimi mtumishi wenu, mmenihurumia sana kwa kuniokoa. Lakini, siwezi kukimbilia milimani, kwa kuwa iko mbali sana. Hatari hii itanikuta kabla sijafika huko, nami nitakufa.
Genesis 19:20	Ona! Uko mji mdogo kule, naomba uniruhusu nikimbilie humo, kwa kuwa uko karibu. Ndipo nitaokolewa.”
Genesis 19:21	Mmoja wa malaika hao, akamjibu kwamba, “Ni sawa, nimekukubalia na jambo hili pia. Sitaangamiza mji huo umesema.
Genesis 19:22	Sasa kimbilia humo haraka. Siwezi kufanya lolote mpaka nione kwamba, umefika humo.” Ndicho kimesababisha mji huo ukaitwa kwamba, Soari.
Genesis 19:23	Wakati ambao Lutu alifika katika mji wa Soari, jua lilikuwa limechomoza.
Genesis 19:24	Ndipo, Bwana Mungu akashusha moto mkali wa kibiriti, ukaanguka katika miji ya Sodoma na Gomora.
Genesis 19:25	Akaangamiza miji miwili hiyo, na bonde lote, pamoja na watu wote waliomo, na mimea yote.
Genesis 19:26	Wakati ambao miji hiyo ilikuwa ikiteketea, mke wa Lutu alikuwa anamfuata mume wake, na akageuka kuangalia nyuma, hapohapo akabadilika akawa nguzo ya chumvi.
Genesis 19:27	Basi, ambapo kulikucha asubuhi, Abrahamu akaenda mahali ambapo alikuwa amesimama na Bwana Mungu.
Genesis 19:28	Akaangalia upande wa Sodoma na Gomora, na bonde lote. Akaona moshi mzito ukipanda, kama moshi wa tanuru.
Genesis 19:29	Basi, wakati ambao Mungu alikuwa akiteketeza miji katika bonde hilo, alikumbuka maombi ya Abrahamu. Kwa hiyo, alimtoa Lutu katika hatari ya kuangamizwa kwa miji ambayo Lutu aliishi humo.
Genesis 19:30	Lutu akaogopa kuishi katika mji wa Soari. Kwa hiyo yeye na mabinti zake, wakapanda milimani. Huko, wakaishi katika pango kwenye mlima.
Genesis 19:31	Siku moja, binti mkubwa akamwambia mdogo wake kwamba, “Baba yetu amezeeka. Na hakuna mwanaume ambaye atalala na sisi, kama ilivyo duniani kote.
Genesis 19:32	Sasa, tumnyweshe pombe ya mizabibu alewe, tukalale naye, ili tukuze uzao kwa kupitia kwake.”
Genesis 19:33	Basi, usiku ule ule, wakamnywesha baba yao pombe mpaka akalewa, binti yake mkubwa akalala naye. Baba yao hakujua ambavyo binti huyo, aliingia ndani na ambavyo alitoka humo.
Genesis 19:34	Ambapo kulikucha asubuhi, binti mkubwa akamwambia mdogo wake kwamba, “Mimi usiku nililala na baba yetu. Sasa! Leo tena tumnyweshe pombe, wewe pia ulale naye, tukuze uzao kwa kupitia kwake.”
Genesis 19:35	Basi, usiku huo, wakamnywesha tena baba yao pombe, binti mdogo pia akalala naye. Baba yao hakujua ambavyo binti huyo, aliingia ndani na ambavyo alitoka humo.
Genesis 19:36	Kwa hiyo, mabinti hao wa Lutu wote wawili, wakachukua mimba kupitia kwa baba yao.
Genesis 19:37	Basi, binti mkubwa akazaa mtoto wa kiume, akamwita Moabu. Huyo ndiye babu wa Wamoabu, mpaka leo hii.
Genesis 19:38	Binti yake mdogo, pia akazaa mtoto wa kiume, akamwita Benami. Huyo ndiye babu wa Waamoni, mpaka leo hii.
Genesis 20:1	Basi, Abrahamu akatoka Mamre hapo, akaelekea upande wa kusini katika jangwa la Negebu. Huko akakaa katikati ya miji ya Kadeshi na Shuri. Kisha, akaenda kukaa katika mji wa Gerari kwa muda mfupi.
Genesis 20:2	Wakati ambao alikuwa huko, Abrahamu akaambia watu kwamba, Sara ni dada yake. Kwa hiyo, Abimeleki mfalme wa mji huo, akatuma watu, wamletee Sara katika nyumba yake.
Genesis 20:3	Lakini, Mungu akamtokea Abimeleki katika ndoto usiku, akamwambia kwamba, “Wewe utakufa, kwa sababu mwanamke ambaye umechukua, ni mke wa mtu!”
Genesis 20:4	Wakati huo, Abimeleki alikuwa bado hajalala na Sara. Kwa hiyo akajibu kwamba, “Bwana, unaua watu ambao hawana hatia?
Genesis 20:5	Abrahamu mwenyewe ndiye aliniambia kwamba, mwanamke huyo ni dada yake! Tena hata mwanamke naye mwenyewe amesema kwamba, Abrahamu ni kaka yake! Kwa hiyo, ambalo nimefanya, nimelifanya kwa moyo safi, sina hatia yoyote!”
Genesis 20:6	Ndipo Mungu akamwambia katika ndoto hiyo kwamba, “Ninajua kwamba, umefanya hayo kwa moyo safi. Mimi ndimi nimekuzuia ili usinitendee dhambi kwa kugusa mwanamke huyo.
Genesis 20:7	Sasa, urudishe mwanamke huyo kwa mume wake. Abrahamu ni nabii, atakuombea uwe mzima. Lakini kama unakataa kumrudisha, ujue ukweli kwamba, utakufa wewe pamoja na watu wako wote.”
Genesis 20:8	Basi, kesho yake alfajiri, Abimeleki akaita watumishi wake wote. Akawaambia mambo hayo yote, nao wakaogopa sana.
Genesis 20:9	Ndipo, Abimeleki akaita Abrahamu, akamwuliza kwamba, “Umetufanyia jambo gani? Nimekukosea nini, mpaka umeleta hatia kubwa kwangu na kwa watu wa ufalme wangu? Umenifanyia matendo ambayo hayatakiwi kufanywa.”
Genesis 20:10	Abimeleki akaendelea kumwuliza Abrahamu kwamba, “Kwa nini umefanya jambo hili?”
Genesis 20:11	Abrahamu akamjibu kwamba, “Nilifanya hivyo, kwa kuwa nimeona kwamba, mahali hapa, hayupo mtu ambaye anamtii Mungu. Kwa hiyo, nikaogopa kwamba, mngeniua, ili mchukue mke wangu.
Genesis 20:12	Pamoja na hayo, ni kweli kwamba, yeye ni dada yangu. Baba ni mmoja, lakini mama yake ni mwingine, hivyo akawa mke wangu.
Genesis 20:13	Ambapo Mungu alinifanya niiache nyumba ya baba yangu na kwenda kukaa kwingine kama mgeni, nikamwambia mke wangu kwamba, ‘Popote ambapo tunaenda, uonyeshe moyo wako kwangu, uwe unasema tu kwamba, “Huyu ni kaka yangu.”’”
Genesis 20:14	Basi, Abimeleki akampa Abrahamu kondoo, mbuzi, ngʼombe, na watumwa wa kiume na wa kike, akamrudishia Sara mke wake.
Genesis 20:15	Tena, Abimeleki akaambia Abrahamu kwamba, “Ona, nchi hii yote iliyoko mbele yako, ni ya kwangu. Enda uishi mahali popote ambapo unataka.”
Genesis 20:16	Kisha, Abimeleki akaambia Sara kwamba, “Nimempa ndugu yako, sarafu za fedha za thamani ya elfu moja. Nimefanya hivyo mbele ya watu wote ambao wako pamoja na wewe, ili wote wajue kwamba, wewe hukufanya jambo baya. Imeonekana wazi kwa wote kwamba, huna hatia yoyote.”
Genesis 20:17	Basi, kwa kuwa Abimeleki alikuwa amechukua mke wa Abrahamu, Bwana Mungu akamfanya kuwa towashi na mke wake akamfunga kuzaa, pamoja na watumwa wote wa kike wa nyumbani kwake. Kwa hiyo, Abrahamu akaomba Mungu, kisha Mungu akamponya utowashi wake, mke wake, na watumwa wake wote, wakaweza kuzaa tena.
Genesis 20:18	<range>
Genesis 21:1	Bwana Mungu akakumbuka ahadi yake kwa Sara, akamfanyia ambavyo alikuwa ameahidi.
Genesis 21:2	Ndipo, Sara akachukua mimba, akamzalia Abrahamu mtoto wa kiume katika uzee wake. Kulitokea kwa wakati ule ule, kama ambavyo Mungu alikuwa amemwambia Abrahamu.
Genesis 21:3	Abrahamu akamwita mtoto huyo, Isaka.
Genesis 21:4	Ambapo Isaka alifikisha siku nane, Abrahamu akamtahiri, kama ambavyo Mungu alimwagiza.
Genesis 21:5	Wakati ambao Isaka alizaliwa, Abrahamu alikuwa na miaka mia moja.
Genesis 21:6	Sara akasema kwamba, “Mungu amenifanya nicheke kwa furaha. Yeyote ambaye atasikia jambo hili, atacheka pamoja na mimi.”
Genesis 21:7	Tena, akasema kwamba, “Nani angeweza kumwambia Abrahamu kwamba, na mimi Sara ningenyonyesha mtoto? Ona sasa, nimemzalia mtoto wa kiume katika uzee wake!”
Genesis 21:8	Isaka akaendelea kukua, na siku ambayo aliachishwa ziwa, Abrahamu akamfanyia sherehe kubwa.
Genesis 21:9	Siku moja, Sara akaona Ishmaeli, mtoto wa Abrahamu ambaye alizaliwa na Hajiri Mmisri, akimfanyia dhihaka Isaka, mtoto wake.
Genesis 21:10	Kwa hiyo, Sara akamwambia Abrahamu kwamba, “Fukuza mtumwa huyu na mtoto wake! Haiwezekani mtoto wa mtumwa, arithi pamoja na mtoto wangu Isaka.”
Genesis 21:11	Maneno hayo yakamwumiza Abrahamu sana, kwa kuwa Ishmaeli naye ni mtoto wake.
Genesis 21:12	Lakini, Mungu akamwambia Abrahamu kwamba, “Jambo hilo kwa ajili ya mtumwa wako na mtoto wake, lisiwe baya kwako. Chochote ambacho Sara atakuambia, ufanye, kwa kuwa kupitia kwa Isaka utapata wazawa ambao wataitwa wa kwako.
Genesis 21:13	Na mtoto wa mtumwa wako, naye nitamfanya awe baba wa taifa, kwa kuwa naye ni mtoto wako.”
Genesis 21:14	Kwa hiyo, kesho yake asubuhi mapema, Abrahamu akachukua vyakula na kibuyu cha maji, akamwekea Hajiri begani, akamfukuza pamoja na mtoto wake. Kisha, wakashika njia ya kwenda katika jangwa la Beeri-Sheba, wakawa wanatangatanga humo.
Genesis 21:15	Ambapo maji yaliisha, Hajiri akamlaza mtoto wake chini katika kichaka.
Genesis 21:16	Yeye akaenda mbali kidogo, kama urefu wa kutupa mshale, akakaa hapo, akajisemea kwamba, “Sitaki kuona ambavyo mtoto wangu anakufa.” Ambapo alikaa hapo, akaanza kulia kwa sauti kubwa.
Genesis 21:17	Mungu akasikia mtoto huyo analia. Kisha, malaika wa Mungu akamwita Hajiri kutoka mbinguni akamwuliza, “Ni mateso gani unayo? Usiogope! Mungu amesikia sauti ya mtoto wako analia ambapo yupo.
Genesis 21:18	Simama! Uende umwinue mtoto wako, umchukue vizuri mikononi. Mimi nitamfanya awe baba wa taifa kubwa.”
Genesis 21:19	Ndipo, Mungu akamwezesha Hajiri kuona kisima cha maji. Kwa hiyo, akaenda akachota maji, akajaza kibuyu cha maji, akamnywesha mtoto wake.
Genesis 21:20	Basi, Mungu akawa pamoja na mtoto huyo, naye akaendelea kukua, mpaka akawa kijana mkubwa. Kisha, akaenda kuishi jangwani, akawa mwindaji sana wa upinde na mishare.
Genesis 21:21	Alikuwa anaishi katika jangwa la Parani, na mama yake akamwozesha mwanamke kutoka katika nchi ya Misri.
Genesis 21:22	Siku moja, mfalme Abimeleki pamoja na Fikoli mkuu wa maaskari wake, wakamtembelea Abrahamu. Abimeleki akamwambia kwamba, “Mungu yupo pamoja na wewe kwa chochote ambacho unafanya.
Genesis 21:23	Sasa unilie kiapo kwa jina la Mungu kwamba, hutanifanyia njama mimi, watoto wangu, hata uzao wangu. Kama ambavyo mimi nilikufanyia mema, hivyo hivyo na wewe pia unifanyie mema, mimi na nchi hii ambamo unaishi kama mgeni.”
Genesis 21:24	Abrahamu akasema kwamba, “Nakula kiapo kwamba, nitafanya hivyo.”
Genesis 21:25	Ndipo, akalalamika kwa Abimeleki kwa sababu ya kisima cha maji ambacho watumwa wa Abimeleki walimnyangʼanya.
Genesis 21:26	Abimeleki akamwambia kwamba, “Mimi sijui mtu ambaye alifanya hivyo, na wewe hujaniambia. Leo ndipo ninasikia habari hiyo.”
Genesis 21:27	Ndipo, Abrahamu akaleta kondoo, mbuzi, na ngʼombe, akampa Abimeleki, wawili hao, wakafanya agano.
Genesis 21:28	Abrahamu akachagua wanakondoo majike saba.
Genesis 21:29	Abimeleki akamwuliza kwamba, “Kwa nini umechagua wanakondoo hizi saba?”
Genesis 21:30	Abrahamu akamjibu kwamba, “Upokee wanakondoo hizi saba majike kutoka kwangu, ili iwe ishara kwamba, mimi nilichimba kisima hiki.”
Genesis 21:31	Ndipo, kisima hicho kikaitwa kwamba, Beeri-Sheba, kwa kuwa ndipo walifanyiana agano kwa kula kiapo.
Genesis 21:32	Ambapo walimaliza kufanya agano Beeri-Sheba hapo, Abimeleki akaondoka pamoja na Fikoli, mkuu wa maaskari wake, wakarudi katika nchi ya Wafilisti.
Genesis 21:33	Abrahamu akapanda mkwaju Beeri-Sheba hapo, na akamwabudia hapo Bwana, Mungu wa milele.
Genesis 21:34	Abrahamu alikaa nchi ya Wafilisti kama mgeni kwa siku nyingi.
Genesis 22:1	Wakati ambao mambo hayo yalipita, Mungu akajaribu Abrahamu. Akamwita kwamba, “Abrahamu!” Abrahamu akaitika kwamba, “Nipo hapa.”
Genesis 22:2	Mungu akamwambia kwamba, “Chukua mtoto wako wa pekee Isaka, ambaye unampenda sana, uende naye katika nchi ya Moria, katika mlima ambao nitakuonyesha. Huko, umtoe dhabihu ya kuteketezwa.”
Genesis 22:3	Basi, kesho yake asubuhi mapema, Abrahamu akaamka, akaandaa kuni za kuchomea dhabihu. Kisha, akachukua punda wake, na watumwa wake wawili, pamoja na mtoto wake Isaka. Ndipo, akaanza safari ya kwenda mahali ambapo alikuwa ameambiwa na Mungu.
Genesis 22:4	Siku ya tatu ya safari yao, Abrahamu akainua macho, akaona mahali pale kwa mbali.
Genesis 22:5	Akaambia watumwa wake kwamba, “Ninyi mbaki hapa na punda. Mimi na mtoto wangu, ngoja twende kule, ili tumwabudu Mungu. Ambapo tutamaliza, tutawarudia.”
Genesis 22:6	Kisha, Abrahamu akachukua kuni za kuchomea dhabihu, akamtwisha mtoto wake Isaka. Mwenyewe, akachukua moto na kisu, wakaenda pamoja wawili tu.
Genesis 22:7	Ndipo Isaka akaita baba yake kwamba, “Baba!” Naye akaitika kwamba, “Nipo hapa, mwanangu.” Isaka akamwuliza kwamba, “Ninaona tuna moto na kuni, lakini mwanakondoo wa kutoa dhabihu hiyo yuko wapi?”
Genesis 22:8	Abrahamu akamjibu kwamba, “Mwanangu, Mungu mwenyewe ndiye atajitolea mwanakondoo wa kutoa dhabihu.” Kwa hiyo, wakaendelea na safari yao.
Genesis 22:9	Ambapo walifika mahali ambapo Mungu alikuwa amemwonyesha, Abrahamu akatengeneza mahali pa kutolea dhabihu, akawekapo kuni. Ambapo alimaliza, akamfunga mtoto wake Isaka, akamlaza juu ya kuni.
Genesis 22:10	Akanyoosha mkono wake, akachukua kisu, ili achinje mtoto wake.
Genesis 22:11	Hapo ndipo, malaika wa Bwana Mungu akamwita kutoka mbinguni kwamba, “Abrahamu, Abrahamu!” Akaitika kwamba, “Nipo hapa!”
Genesis 22:12	Malaika huyo, akasema kwamba, “Usimwumiza mtoto wako, na usimfanyie kitu chochote! Sasa najua kwamba, unamtii Mungu, kwa kuwa hukumnyima mtoto wako wa pekee.”
Genesis 22:13	Abrahamu akainua macho yake, akaona kondoo dume yuko nyuma yake, amenaswa mapembe yake katika kichaka. Kwa hiyo, akaacha mtoto, akaenda akachukua kondoo dume huyo, akamtoa dhabihu ya kuteketezwa badala ya mwana wake.
Genesis 22:14	Abrahamu akaita mahali hapo kwamba, Yehova-Yire. Ndiyo maana, mpaka siku ya leo watu husema kwamba, “Katika mlima wa Bwana Mungu, atatupatia.”
Genesis 22:15	Malaika wa Bwana Mungu, akamwita Abrahamu mara ya pili kutoka mbinguni,
Genesis 22:16	akamwambia kwamba, “Bwana Mungu anasema kwamba, ‘Kwa sababu hukuninyima mtoto wako wa pekee, nimekula kiapo mimi mwenyewe kwamba,
Genesis 22:17	nitakubariki wewe, na uzao wako. Nitauzidisha, uwe kama nyota za angani, na kama mchanga wa ufukoni mwa bahari. Uzao wako utashinda na kuchukua miji ya maadui zao.
Genesis 22:18	Kupitia uzao wako, nitabariki watu wa mataifa yote ya duniani, kwa kuwa umenitii.’”
Genesis 22:19	Kisha, Abrahamu akarudia watumwa wake, wote wakarudi pamoja mpaka Beeri-Sheba, na Abrahamu akaendelea kuishi huko.
Genesis 22:20	Ambapo mambo hayo yaliisha, Abrahamu alipata habari kwamba, “Milka naye amemzalia Nahori ndugu yako watoto!
Genesis 22:21	Mzaliwa wa kwanza anaitwa Usi, na ambaye anamfuata anaitwa Buzi, ambaye anamfuata huyo, anaitwa Kemueli baba yake Aramu,
Genesis 22:22	na Kesedi, Hazo, Pildash, Yidlafu na Bethueli.”
Genesis 22:23	Bethueli ni baba yake Rebeka. Milka alimzalia Nahori, ndugu yake Abrahamu, watoto wanane hao.
Genesis 22:24	Mke mdogo wa Nahori, Reuma, naye alimzalia watoto wengine. Watoto hao ni Teba, Gahamu, Tahashi, na Maaka.
Genesis 23:1	Sara aliishi miaka mia moja na ishirini na saba.
Genesis 23:2	Akafia Kiriath-Arba katika nchi ya Kanaani, mji ambao siku hizi huitwa Hebroni. Abrahamu akamlilia na kuombolezea.
Genesis 23:3	Ndipo, Abrahamu akaacha mwili wa mke wake, akaenda kuzungumza na Wahiti wa nchi hiyo, akawaambia kwamba,
Genesis 23:4	“Mimi ninaishi miongoni mwenu hapa kama mgeni. Naomba mniuzie mahali pa kuzikia pawe pangu, ili nizike mke wangu.”
Genesis 23:5	Wahiti hao, wakamjibu kwamba,
Genesis 23:6	“Ee bwana wetu, utusikilize! Wewe ndiye mtawala mkuu miongoni mwetu, chagua mahali popote pazuri ambapo unataka kuzika mke wako. Hakuna mtu ambaye atakunyima mahali pa kuzika mke wako.”
Genesis 23:7	Kwa hiyo, Abrahamu akasimama, akainama mbele ya Wahiti wa nchi hiyo, huku anawashukuru.
Genesis 23:8	Akawaambia kwamba, “Kama mnaniruhusu nizike mke wangu, ninawaomba mniombee kwa Efroni mwana wa Sohari,
Genesis 23:9	kwamba aniuzie pango lake ambalo liko Makipela katika mpaka wa shamba lake. Mmwambie aniuzie mbele yenu kwa bei ambayo anataka, ili mimi nipate mahali pangu pa kuzikia.”
Genesis 23:10	Wakati huo, Efroni mwenyewe alikuwa amekaa pamoja na Wahiti hao katika lango la kuingilia mjini. Hivyo, akamjibu Abrahamu mbele yao wote kwamba,
Genesis 23:11	“Hapana, bwana wangu, ninakuomba unisikilize. Ninakupa shamba lile na pango lake bila kunipila chochote. Ninakupa mbele ya Wahiti wenzangu hapa, wewe uzike mke wako.”
Genesis 23:12	Abrahamu akainama tena mbele ya Wahiti wote.
Genesis 23:13	Akamwambia Efroni huku watu wote wanasikiliza kwamba, “Ninakuomba, unisikilize! Nitakulipa fedha za kununua shamba hilo. Ninakuomba uzichukue, ili nipate mahali pa kumzika mke wangu.”
Genesis 23:14	Efroni akajibu Abrahamu kwamba,
Genesis 23:15	“Bwana wangu, unisikilize! Shamba hilo ni la kununuliwa kwa vipande mia nne vya fedha, lakini sasa zina faida gani kati yangu mimi na wewe? Wewe nenda uzike humo mke wako.”
Genesis 23:16	Kwa hiyo, Abrahamu na Efroni wakakubaliana. Abrahamu akampimia Efroni kipimo ambacho wamekubaliana mbele ya Wahiti wenzake. Kipimo hicho ndicho cha uzito ambao wafanya biashara wa wakati huo walikuwa wakiuza.
Genesis 23:17	Basi, hivyo ndivyo Abrahamu alipata shamba la Efroni ambalo lilikuwa Makipela, upande wa mashariki ya Mamre, pamoja na pango lake na miti yote,
Genesis 23:18	ili viwe vyake. Jambo hilo lilifanyika mbele ya Wahiti wote, ambao walikuwa wamekusanyika katika lango la mji huo.
Genesis 23:19	Ambapo mambo hayo yaliisha, Abrahamu akamzika mke wake Sara, katika pango ambalo lilikuwa katika shamba huko Makipela, upande wa mashariki ya Mamre, karibu na Hebroni huko, katika nchi ya Kanaani.
Genesis 23:20	Hivyo ndivyo Wahiti waliuzia Abrahamu shamba pamoja na pango lake, pawe mahali pake pa kuzikia watu wake.
Genesis 24:1	Basi, Abrahamu ambapo alikuwa amezeeka sana, Bwana Mungu alikuwa amembariki kwa vitu vyote.
Genesis 24:2	Siku moja, Abrahamu akaambia mtumwa wake mkuu ambaye alikuwa msimamizi wa vitu vyake vyote kwamba, “Wewe uweke mkono wako chini ya paja langu, unilie kiapo.
Genesis 24:3	Mimi nakushikisha kiapo kwa jina la Bwana, Mungu wa mbingu na nchi kwamba, hutaozesha mtoto wangu Isaka, mwanamke yeyote kutoka kwa mabinti wa nchi ya Kanaani hapa.
Genesis 24:4	Bali, nenda katika nchi yangu ya asili kwa ndugu zangu, umtafutie mtoto wangu Isaka mwanamke huko.”
Genesis 24:5	Mtumwa huyo, akamwuliza kwamba, “Binti huyo, iwapo atakataa kuja na mimi katika nchi hii, itakuwa vipi? Na kama itakuwa hivyo, nimrudishe mtoto wako katika nchi ambayo ulitoka?”
Genesis 24:6	Abrahamu akamjibu kwamba, “Usijaribu kumrudisha mtoto wangu kule!
Genesis 24:7	Bwana, Mungu wa mbingu, ndiye alinitoa kutoka nyumbani kwetu kwa baba, kutoka katika nchi ambayo nilizaliwa, akazungumza na mimi, akaniapia kwamba, ‘Nitawapa watu wa uzao wako nchi hii.’ Kwa hiyo, Mungu atakutumia malaika wake, na wewe utamletea mtoto wangu mwanamke kutoka huko.
Genesis 24:8	Kama mwanamke huyo, atakataa kuja pamoja na wewe, basi kiapo hiki hakitakushika. Lakini usije kumrudisha mtoto wangu huko.”
Genesis 24:9	Basi, mtumwa huyo, akaweka mkono wake chini wa paja la bwana wake Abrahamu, akala kiapo kwa ajili ya jambo hilo.
Genesis 24:10	Kisha, akachukua ngamia kumi wa bwana wake, akaondoka na zawadi nzuri aina nyingi. Akafanya safari kwenda katika mji ambao ulikuwa unaitwa Nahori, katika nchi ya Mesopotamia.
Genesis 24:11	Ambapo alifika katika lango la mji, ilikuwa jioni, wakati ambao wanawake walikuwa wanakwenda kuchota maji. Akapigisha magoti ngamia zake pembeni wa kisima ambacho kilikuwa nje wa mji.
Genesis 24:12	Ndipo akaomba kwamba, “Eee Bwana, Mungu wa bwana wangu Abrahamu! Nakuomba unisaidie, mambo yangu yawe mema leo, ufadhili bwana wangu Abrahamu.
Genesis 24:13	Tazama! Sasa nimesimama pembeni mwa kisima hiki, na mabinti wa mji huu wanakuja kuchota maji.
Genesis 24:14	Basi, iwe kwamba, ambapo nitamwambia binti mmoja kati yao kwamba, ‘Naomba utue mtungi wako ninywe maji,’ anijibu kwamba, ‘Kunywa, na hata ngamia zako nazichotea,’ huyo ndiye awe ambaye umechagulia mtumishi wako Isaka. Na kwa jambo hilo nitajua kwamba, umemfadhili bwana wangu.”
Genesis 24:15	Ambapo alikuwa bado akimwomba Mungu, hapo hapo akatokea binti mmoja, jina lake Rebeka, amejitwisha mtungi wake begani. Rebeka huyo, alikuwa binti wa Bethueli, mtoto wa Nahori na Milka. Nahori huyo, alikuwa mdogo wake Abrahamu.
Genesis 24:16	Binti huyo, alikuwa anapendeza sana, na alikuwa hajalala na mwanaume. Basi, akateremka kisimani kuchota maji, akajaza mtungi wake, kisha akapanda.
Genesis 24:17	Ndipo, mtumwa huyo akakimbia haraka kukutana naye, akamwambia kwamba, “Naomba unipe maji kidogo ya mtungi wako ninywe!”
Genesis 24:18	Naye akamjibu kwamba, “Ni haya unywe, bwana wangu.” Akatua mtungi wake haraka, akaushikilia kumnywesha.
Genesis 24:19	Ambapo alimaliza kumpa maji, akamwambia kwamba, “Nachotea ngamia zako pia maji, nazo zinywe mpaka zitosheke.”
Genesis 24:20	Akafanya haraka akamimina maji katika chombo cha kunyweshea mifugo, kisha akakimbia kwenda kisimani kuchota maji mengine ya kunywesha ngamia zote.
Genesis 24:21	Basi, mtumwa huyo akamwangalia, pasipo kusema chochote, ili ajue kama Bwana Mungu amefanya safari yake kuwa nzuri, au la.
Genesis 24:22	Ambapo ngamia hizo zilimaliza kunywa maji, akachukua pete ya puani ya dhahabu, akampa binti huyo. Pia akampa na bangili mbili za dhahabu. Vitu hivyo vyote vilikuwa na gharama kubwa sana.
Genesis 24:23	Akamwuliza kwamba, “Wewe ni binti wa nani? Pa kulala panapatikana nyumbani kwenu?”
Genesis 24:24	Binti huyo, akamjibu kwamba, “Mimi ni binti wa Bethueli, mtoto wa Nahori na mkewe Milka.”
Genesis 24:25	Tena akamwambia kwamba, “Kwetu, nafasi ya kulala wageni ipo, na kuna nyasi na malisho ya mifugo.”
Genesis 24:26	Ndipo mtumwa huyo, akapiga magoti na kumsifu Bwana Mungu, akisema kwamba,
Genesis 24:27	“Asifiwe Bwana, Mungu wa bwana wangu Abrahamu, kwa kuwa alimwonyesha Abrahamu ufadhili na ukweli wake. Bwana Mungu amenitangulia mimi mwenyewe mpaka nifike kwa ndugu wa bwana wangu!”
Genesis 24:28	Binti huyo, akakimbia nyumbani, akaambia mama yake na ndugu zake yote ambayo yalitokea.
Genesis 24:29	Rebeka alikuwa na kaka yake, alikuwa akiitwa Labani. Labani huyo, ambapo aliona pete puani mwa Rebeka na bangiri mikononi mwake, na kusikia mambo ambayo Rebeka ameambiwa na mtumwa yule, akakimbia kwenda kisimani kukutana naye. Ambapo alifika huko, akakuta mtumwa huyo akiwa amesimama na ngamia zake.
Genesis 24:30	<range>
Genesis 24:31	Labani akamwambia kwamba, “Karibu kwetu, wewe mbarikiwa na Bwana Mungu. Mbona unasimama nje huku? Nimemaliza kukuandalia nyumba, na mahali pa ngamia zako papo.”
Genesis 24:32	Ndipo, mtumwa huyo akaenda naye kuingia nyumbani kwake. Wakashusha mizigo kutoka kwenye ngamia, wakazipatia nyasi na malisho mengine, na wakampa mtumwa huyo na watu ambao walikuwa pamoja naye maji ya kunawa miguu.
Genesis 24:33	Ndipo, akaandaliwa chakula, lakini akasema kwamba, “Sitakula kitu chochote mpaka niwaambie ambacho nataka kusema.” Labani akamwambia kwamba, “Basi, sema!”
Genesis 24:34	Akasema kwamba, “Mimi ni mtumwa wa Abrahamu.
Genesis 24:35	Bwana Mungu amebariki bwana wangu, amekuwa tajiri sana. Amempa makundi makubwa ya kondoo, mbuzi na ngʼombe. Amempa ngamia na punda, madini ya fedha na ya dhahabu, pamoja na watumwa wa kiume na wa kike.
Genesis 24:36	Sara, mke wa bwana wangu, akamzalia mtoto wa kiume katika uzee wake. Mtoto huyo, ndiye Abrahamu amempa vitu vyake vyote.
Genesis 24:37	Ndipo, bwana wangu akaniapisha kiapo akasema kwamba, ‘Usimwoze mtoto wangu Isaka, mwanamke yeyote kutoka kwa mabinti wa nchi ya Kanaani ambayo ninaishi humo.
Genesis 24:38	Bali uende mpaka katika mji wa baba yangu na ndugu zangu, utafutie mtoto wangu Isaka mwanamke.’
Genesis 24:39	Nikamwuliza kwamba, ‘Sasa, kama binti huyo atakataa kuja katika nchi hii, itakuwa vipi?’
Genesis 24:40	Akanijibu kwamba, ‘Bwana Mungu ambaye ninamtii katika siku zangu zote, ndiye atatuma malaika wake pamoja na wewe. Atafanya safari yako iwe nzuri, ili umchukulie mtoto wangu mwanamke kutoka kwa ndugu zangu wa katika ukoo wa baba yangu.
Genesis 24:41	Na iwapo utafika kwa ndugu zangu, wakatae kukupa binti huyo, hautashikwa na kiapo hiki.’ ”
Genesis 24:42	Mtumwa huyo, akaendelea kusema kwamba, “Leo ambapo nilifika kisimani, nikaomba kwamba, ‘Eee Bwana, Mungu wa bwana wangu Abrahamu! Nakuomba unisaidie safari yangu iwe nzuri.
Genesis 24:43	Tazama! Sasa nimesimama karibu na kisima hiki. Basi iwe kwamba, binti ambaye akija kuchota maji, nimwombe anipe maji kutoka katika mtungi wake ninywe,
Genesis 24:44	naye anijibu kwamba, “Kunywa, na hata ngamia zako nazichotea,” huyo ndiye awe mwanamke ambaye wewe Bwana Mungu umemchagulia mtoto wa bwana wangu.’
Genesis 24:45	“Basi, wakati nilikuwa sijamaliza kumwomba moyoni wangu, mara Rebeka akafika akiwa na mtungi wake begani. Akateremka kisimani, na kuchota maji. Nikamwambia kwamba, ‘Unipe maji ninywe!’
Genesis 24:46	Mara moja, akatua mtungi wake, akaniambia kwamba, ‘Haya kunywa, na ngamia zako nitazichotea.’ Ndipo nikanywa, na ngamia zangu akazichotea maji, zikanywa.
Genesis 24:47	“Kisha, nikamwuliza kwamba, ‘Wewe ni binti wa nani?’ Akanijibu kwamba, ‘Mimi ni binti wa Bethueli, mtoto wa Nahori, Milka aliyemzalia.’ Ndipo nikamwekea pete katika pua, na kumvalisha bangili katika mikono.
Genesis 24:48	Kisha nikapiga magoti kumsifu Bwana Mungu wa bwana wangu Abrahamu, kwa kuwa amenitangulia katika safari yangu na kunionyesha binti wa ndugu za bwana wangu, awe mke wa mtoto wake.
Genesis 24:49	“Basi sasa, mniambie, kama mnataka kumfanyia bwana wangu ufadhili na ukweli. Kama hamtaki, mniambie, mimi nitajua cha kufanya.”
Genesis 24:50	Labani na Bethueli wakamjibu kwamba, “Tunaona kwamba, jambo hili, linatoka kwa Bwana Mungu mwenyewe, sisi hatuwezi kufanya chochote tena.
Genesis 24:51	Rebeka yuko hapa. Mchukue mwende naye, awe mke wa mtoto wa bwana wako, kama ambavyo Bwana Mungu amesema.”
Genesis 24:52	Mtumwa wa Abrahamu huyo, ambapo alisikia hiyo, akapiga magoti kwa kumsifu Bwana Mungu.
Genesis 24:53	Kisha, akatoa vitu ambavyo vimetengenezwa kwa madini ya fedha, na ya dhahabu, pamoja na nguo, akampa Rebeka. Pia, akawapa kaka yake na mama yake vitu vya gharama.
Genesis 24:54	Ndipo, yeye pamoja na watu ambao walikuwa naye, wakala, wakanywa na kulala hapo. Ambapo waliamka asubuhi, mtumwa huyo akasema kwamba, “Naomba nirudi kwa bwana wangu.”
Genesis 24:55	Lakini kaka yake Rebeka, pamoja na mama yake, wakasema kwamba, “Umwache binti huyu, akae na sisi muda wa kama siku kumi, kisha anaweza kwenda na wewe.”
Genesis 24:56	Lakini akawajibu kwamba, “Bwana Mungu amemaliza kunibariki katika safari yangu. Kwa hiyo, naomba msinicheleweshe. Mniruhusu nirudi kwa bwana wangu.”
Genesis 24:57	Nao wakasema kwamba, “Ngoja, tumwite binti mwenyewe, tumwulize.”
Genesis 24:58	Wakamwita Rebeka wakamwuliza kwamba, “Rebeka, unakubali kwenda na mtu huyu?” Akajibu kwamba, “Ndiyo, naenda!”
Genesis 24:59	Basi, wakamwacha Rebeka aende na mlezi wake, pamoja na mtumwa wa Abrahamu na watu wake.
Genesis 24:60	Ndugu wa Rebeka, wakambariki wakisema kwamba, “Wewe binti wetu, Mungu akufanye uwe mzazi wa maelfu na maelfu! Na uzao wako, ushinde na kuchukua miji ya maadui zao.”
Genesis 24:61	Rebeka akaondoka na watumwa wake wa kike, wakapanda ngamia, wakamfuata mtumwa wa Abrahamu huyo. Hivyo ndivyo ambavyo mtumwa wa Abrahamu alimchukua Rebeka, akaenda naye.
Genesis 24:62	Wakati huo, Isaka alikuwa amerudi kutoka katika chemichemi ya Beeri-Lahai-Roi, kwa sababu alikuwa anaishi upande wa Negebu.
Genesis 24:63	Siku moja, wakati wa jioni, akaenda shambani kutafakari. Ambapo aliinua macho, akaona ngamia zinakuja.
Genesis 24:64	Rebeka naye, akainua macho yake akaona Isaka. Ambapo alimwona, akateremka kutoka katika ngamia.
Genesis 24:65	Akamwuliza mtumwa wa Abrahamu kwamba, “Nani yule anatembea shambani, anakuja kutupokea?” Naye akamjibu kwamba, “Ni bwana wangu Isaka.” Basi, Rebeka akachukua shera yake, akajifunika.
Genesis 24:66	Mtumwa huyo, akamwambia Isaka yote ambayo alikuwa amefanya.
Genesis 24:67	Isaka ambapo alisikia hayo, akamwingiza Rebeka katika hema la mama yake Sara, akamchukua kuwa mke wake, akampenda sana. Isaka akafarijiwa naye kwa ajili ya kifo cha mama yake.
Genesis 25:1	Abrahamu akaoa mwanamke mwingine, jina lake aliitwa Ketura.
Genesis 25:2	Ketura naye akamzalia watoto, majina yao ni haya, Zimrani, Yokshani, Medani, Midiani, Ishbaki na Shua.
Genesis 25:3	Yokshani naye akazaa Sheba na Dedani. Dedani ndiye alikuwa baba wa Waashuri na Waletushi, na Waleumi.
Genesis 25:4	Midiani naye akazaa Efa, Eferi, Hanoki, Abida na Eldaa. Hao wote, ndio walikuwa uzao wa Ketura.
Genesis 25:5	Abrahamu akamwachia Isaka urithi wa vitu vyake vyote.
Genesis 25:6	Na wakati ambao Abrahamu bado alikuwa hai, akawapa watoto wa wake zake wadogo zawadi. Kisha akawatenganisha na mwana wake Isaka, akawatuma mbali waishi nchi nyingine, upande wa mashariki.
Genesis 25:7	Abrahamu aliishi miaka mia moja sabini na tano.
Genesis 25:8	Alikuwa na maisha marefu sana na ya baraka, kisha akafa, akaungana na mababu zake.
Genesis 25:9	Watoto wake, Isaka na Ishmaeli, wakamzika katika kaburi ya Makipela, upande wa mashariki wa Mamre, katika shamba la Efroni, mtoto wa Sohari wa kabila ya Wahiti.
Genesis 25:10	Shamba hilo, Abrahamu alikuwa amenunua kwa Wahiti. Hapo ndipo mke wake Sara alikuwa amezikwa, na Abrahamu naye akazikwa hapo.
Genesis 25:11	Basi, ambapo Abrahamu alikufa, Mungu akambariki Isaka. Isaka akakaa karibu na chemichemi cha Beeri-Lahai-Roi.
Genesis 25:12	Huu ndio uzao wa Ishmaeli mtoto wa Abrahamu ambaye alizaliwa na Mmisri Hajiri, mtumwa wa Sara.
Genesis 25:13	Haya ni majina ya watoto wa Ishmaeli, kulingana na ambavyo wamezaliwa. Nebayothi ndiye alikuwa mzaliwa wa kwanza, akafuatiwa na Kedari, Adbeeli, Mibusamu,
Genesis 25:14	Mishma, Duma, Masa,
Genesis 25:15	Hadadi, Tema, Yeturi, Nafishi na mziwanda Kedema.
Genesis 25:16	Hao ndio watoto kumi na wawili wa Ishmaeli. Wote hawa walikuwa mababu wa makabila yao. Miji yao mikubwa na midogo, ilikuwa inaitwa kwa majina yao.
Genesis 25:17	Ambapo Ishmaeli alikufa, alikuwa na miaka mia moja na thelethini na saba, naye akaungana na mababu zake.
Genesis 25:18	Uzao wa Ishimael, walikuwa wanaishi katikati ya maeneo ya Havila na Shuri. Mahali hapo, palikuwa mashariki ya Misri, kuelekea Ashuru. Walikuwa na uhasama na uzao mwingine wa watoto wa Abrahamu.
Genesis 25:19	Huu ndio uzao wa Isaka, mtoto wa Abrahamu.
Genesis 25:20	Ambapo Isaka alikuwa na miaka arobaini, akaoa Rebeka, binti wa Bethueli Mwaramu kutoka Padan-Aramu, na dada wa Labani.
Genesis 25:21	Rebeka alikuwa tasa, kwa hiyo Isaka akaomba Bwana Mungu kwa ajili ya mke wake. Bwana Mungu naye akakubali maombi yake, kisha Rebeka akachukua mimba.
Genesis 25:22	Mimba hiyo, ilikuwa ya mapacha. Watoto wakashindana tumboni. Ndipo, Rebeka akamwambia Bwana Mungu kwamba, “Kwa nini imekuwa hivyo kwangu? Ni heri nife.”
Genesis 25:23	Bwana Mungu akamjibu kwamba, “Tumboni mwako, kuna makabila mawili. Makabila haya yatakuja kufarakana kutoka tumboni. Moja litakuwa na uwezo sana kuliko lingine, na mkubwa atakuwa anamtumikia mdogo wake.”
Genesis 25:24	Ambapo wakati wa kujifungua ulifika, Rebeka akazaa mapacha.
Genesis 25:25	Mtoto wa kwanza alikuwa mwekundu, na mwili wake wote ulikuwa umejaa manyoya. Hiyo ndiyo sababu ya kumwita jina Esau.
Genesis 25:26	Ndipo mtoto wa pili akazaliwa, akiwa amemshikilia Esau katika kisigino. Hiyo ndiyo sababu ya kumwita jina Yakobo. Wakati ambao Esau na Yakobo walizaliwa, baba yao Isaka alikuwa na miaka sitini.
Genesis 25:27	Watoto hao, wakakua. Esau alikuwa hodari wa kuwinda, alizoea kwenda mstuni. Lakini Yakobo yeye, alikuwa mpole, na alizoea kazi za nyumbani.
Genesis 25:28	Isaka alipenda sana kula nyama za wanyama za mstuni, kwa hiyo alikuwa anampenda Esau. Lakini Rebeka, yeye alikuwa anampenda Yakobo.
Genesis 25:29	Siku moja, Yakobo alikuwa anapika dengu, kisha Esau akatoka kuwinda, akiwa anasikia njaa sana.
Genesis 25:30	Akamwambia Yakobo kwamba, “Ninasikia njaa kali. Unipe vyakula vyekundu hivyo nile!” Hiyo ndiyo sababu ya kumwita jina Edomu.
Genesis 25:31	Yakobo akamjibu kwamba, “Sasa, ukitaka hivyo, uniuzie urithi wako wa mzaliwa wa kwanza.”
Genesis 25:32	Naye akasema kwamba, “Ni vizuri! Mbona nimekaribia kufa na njaa! Haki ya mzaliwa wa kwanza inanisaidia nini?”
Genesis 25:33	Yakobo akasema kwamba, “Niapie sasa.” Esau akamwapia kiapo, akamwuzia urithi wake wa mzaliwa wa kwanza.
Genesis 25:34	Basi, Yakobo akampa Esau mkate na dengu. Esau akala na kunywa. Ambapo alimaliza, akaondoka. Hivyo Esau alidharau haki yake ya urithi wa mzaliwa wa kwanza.
Genesis 26:1	Wakati fulani, njaa kubwa ikatokea katika nchi humo. Njaa hiyo ilikuwa tofauti na ile ambayo ilitokea wakati wa Abrahamu. Isaka akahamia katika mji wa Gerari, kwa Abimeleki, mfalme wa Wafilisti.
Genesis 26:2	Bwana Mungu alikuwa amemtokea Isaka, akamwambia kwamba, “Usiende Misri, bali kaa katika nchi ambayo nitakuambia.
Genesis 26:3	Ukae katika nchi hii, na mimi nitakuwa pamoja na wewe, nitakubariki. Nitatimiliza kiapo ambacho nilimpa baba yako Abrahamu, kwa kukupa wewe na uzao wako, nchi hiyo yote.
Genesis 26:4	Nitazidisha uzao wako, uwe kama nyota za angani, na nitawapa nchi hiyo yote. Na kupitia uzao wako, nitabariki watu wa mataifa yote ya duniani.
Genesis 26:5	Nitakubariki, kwa kuwa Abrahamu alikuwa ananitii na kukubali maagizo yangu, kanuni zangu, hukumu zangu na sheria zangu.”
Genesis 26:6	Kwa hiyo, Isaka akaishi Gerari huko.
Genesis 26:7	Watu wa huko, wakamwuliza juu ya mke wake. Akawajibu kwamba, “Huyu ni dada yangu.” Aliogopa kusema kwamba ni mke wake, wenyeji katika mji huo wasije wakamwua kwa ajili ya Rebeka, kwa kuwa alikuwa anapendeza sana.
Genesis 26:8	Ambapo Isaka alikuwa amekaa huko siku nyingi, siku moja, Abimeleki, mfalme wa Wafilisti, akachungulia dirishani, akamwona Isaka akiwa anamkumbatia Rebeka kama mke wake .
Genesis 26:9	Ndipo Abimeleki akamwita Isaka, akamwuliza kwamba, “Kumbe, huyo ni mke wako! Mbona ulisema kwamba, ni dada yako?” Isaka akamjibu kwamba, “Nilisema hivyo, kwa kuwa niliogopa kwamba, ningeuawa kwa ajili yake.”
Genesis 26:10	Kisha Abimeleki akamwuliza kwamba, “Ni jambo gani ambalo umetufanyia? Kama mtu mmoja kati yetu angelala naye bila kujua ni mke wako, wewe huoni kwamba ungetuingiza katika dhambi?”
Genesis 26:11	Ndipo, Abimeleki akakataza watu wake wote kwamba, “Yeyote ambaye atagusa mtu huyu au mke wake, atauawa!”
Genesis 26:12	Mwaka huo, Isaka akawa analima katika nchi hiyo, akavuna mazao mengi sana, kwa kuwa Bwana Mungu alimbariki.
Genesis 26:13	Isaka akatajirika, mali yake ikaongezeka mpaka akawa tajiri sana.
Genesis 26:14	Alikuwa na kondoo, mbuzi na ngʼombe, na watumwa wengi, mpaka Wafilisti wakamwonea wivu.
Genesis 26:15	Basi, visima vyote ambavyo vilichimbwa na watumwa wa Abrahamu baba yake, Wafilisti wakafukia.
Genesis 26:16	Kisha, Abimeleki akamwambia Isaka kwamba, “Utoke katika nchi yetu, kwa kuwa wewe umekuwa na nguvu kuzidi sisi.”
Genesis 26:17	Basi, Isaka akatoka hapo, akaenda akapiga kambi yake katika bonde la Gerari, akakaa huko.
Genesis 26:18	Isaka akachimbua tena visima ambavyo vilichimbwa wakati wa Abrahamu baba yake, kwa kuwa Wafilisti walivifukia wakati ambao Abrahamu alikufa. Ambapo Isaka alimaliza kuvichimbua, akaviita majina yale yale baba yake aliviita.
Genesis 26:19	Siku moja, watumwa wa Isaka wakachimba katika bonde hilo, wakakuta humo chemichemi ya maji safi.
Genesis 26:20	Wachungaji wa Gerari hapo, wakagombana na wachungaji wa Isaka kwamba, “Maji haya ni yetu!” Ndipo, Isaka akaita kisima hicho Eseki, kwa kuwa wachungaji wa Gerari waligombana na wachungaji wake.
Genesis 26:21	Kisha, wachungaji wa Isaka wakachimba kisima kingine, hicho nacho wakakigombania. Kwa hiyo, kisima hicho, Isaka akaita Sitina.
Genesis 26:22	Basi, Isaka akatoka huko, akaenda kuchimba kisima kingine, na hicho hawakugombania. Kwa hiyo, akakiita Rehobothi, akasema kwamba, “Sasa, Bwana Mungu ametupa nafasi ya kutosha, tutastawi katika nchi hii.”
Genesis 26:23	Kisha akatoka hapo, akaenda Beeri-Sheba.
Genesis 26:24	Usiku huo huo, Bwana Mungu akamtokea, akamwambia kwamba, “Mimi ndiye Mungu wa baba yako Abrahamu. Usiogope, kwa kuwa mimi niko pamoja na wewe, nitakubariki na kuongezeka uzao wako, kwa ajili ya agano langu ambalo niliagana na Abrahamu, mtumishi wangu.”
Genesis 26:25	Kwa hiyo, Isaka akajenga mahali pa kutolea dhabihu, akamwabudu Bwana Mungu. Kisha Isaka akapiga kambi yake huko, na watumwa wake wakachimba kisima kingine.
Genesis 26:26	Siku moja, Abimeleki akatoka Gerari pamoja na rafiki yake wa karibu Ahuzati, na Fikoli, mkuu wa askari zake, wakaja kwa Isaka.
Genesis 26:27	Isaka akawauliza kwamba, “Mmekuja kwangu kufanya nini? Si mlinichukia, mkanifukuza kwenu?”
Genesis 26:28	Wakamjibu kwamba, “Tumeona kwamba, Bwana Mungu yuko pamoja na wewe. Kwa hiyo, ni vizuri tufanye agano la amani, tuapiane
Genesis 26:29	kwamba, hutatufanyia mabaya, kama vile sisi hatukukugusa. Tulikufanyia mema, tukakuacha uende zako kwa amani. Sasa tumeona kwamba, wewe ni mbarikiwa wa Bwana Mungu.”
Genesis 26:30	Basi, Isaka akawaandalia sherehe, wakala na kunywa.
Genesis 26:31	Kesho yake asubuhi, wakaapizana kiapo. Kisha, Isaka akawasindikiza, wakaenda zao kwa amani.
Genesis 26:32	Siku hiyo hiyo, watumwa wa Isaka, wakaja kumpa habari juu ya kisima ambacho walikuwa wamechimba, wakasema kwamba, “Tumepata maji!”
Genesis 26:33	Kisima hicho, Isaka akakiita Sheba. Kwa hiyo, mpaka leo hii, mji ambao upo sasa unaitwa Beeri-Sheba.
Genesis 26:34	Esau ambapo alifikisha miaka arobaini, akaoa wanawake wawili wa Wahiti, Yudithi binti wa Beeri, na Basemathi binti wa Eloni.
Genesis 26:35	Wanawake hao, wakafanya maisha ya Isaka na Rebeka kuwa magumu.
Genesis 27:1	Ambapo Isaka alizeeka na macho yake yalipofuka, akaita Esau, mtoto wake wa kwanza, akamwambia kwamba, “Mtoto wangu.” Naye akaitika kwamba, “Baba, nipo hapa.”
Genesis 27:2	Isaka akamwambia kwamba, “Ona, sasa mimi nimezeeka sana, na siku ya kufa kwangu, siijui.
Genesis 27:3	Sasa, ninakuomba kwamba, uchukue silaha yako, podo na upinde wako, uende msituni, uniwindie mnyama.
Genesis 27:4	Kisha nipikie chakula kizuri ambacho ninapenda, uniletee nile. Ndipo nitakubariki nikiwa sijafa.”
Genesis 27:5	Wakati ambao Isaka alikuwa akizungumza na mtoto wake Esau, Rebeka alikuwa anasikiliza. Basi, ambapo Esau aliondoka kwenda msituni kuwinda mnyama alete kwa ajili ya baba yake,
Genesis 27:6	Rebeka akamwambia mtoto wake Yakobo kwamba, “Nimesikia baba yako anamwambia Esau kwamba,
Genesis 27:7	‘Nenda kaniwindie mnyama, unipikie chakula kizuri ambacho ninapenda, uniletee nile. Ndipo nitakubariki mbele ya Bwana Mungu, nikiwa sijafa.’
Genesis 27:8	Sasa mtoto wangu, nisikilize, na kila ambacho ninakuambia, ukifanye.
Genesis 27:9	Nenda katika kundi wa mbuzi, uniletee wanambuzi wawili wazuri, ili nimfanyie baba yako chakula ambacho anapenda.
Genesis 27:10	Kisha umpelekee ale, ili akubariki akiwa hajafa.”
Genesis 27:11	Yakobo akamwambia mama yake kwamba, “Lakini kaka yangu Esau, ana manyoya mwili mzima, na mimi nina mwili laini!
Genesis 27:12	Labda baba atanipapasa, atajua kwamba, ninamdanganya. Hivyo nitakuwa nimejiletea laana, siyo baraka.”
Genesis 27:13	Mama yake akamwambia kwamba, “Laana yako iwe juu yangu. Wewe ufanye ambavyo nimekuambia, nenda uniletee wana mbuzi hao.”
Genesis 27:14	Basi, Yakobo akaenda akachukua wanambuzi hao, akaletea mama yake. Mama yake akafanya chakula kizuri, jinsi ambavyo baba yake alikuwa anapenda.
Genesis 27:15	Ndipo, Rebeka akaingia ndani ya hema, akachukua nguo nzuri za Esau, kijana wake wa kwanza. Kisha, akamvalisha Yakobo, mtoto wake mdogo.
Genesis 27:16	Ambapo alimaliza, akachukua ngozi ya wanambuzi akamvalisha katika mikono na mahali laini katika shingo lake.
Genesis 27:17	Kisha akampa mtoto wake Yakobo chakula kizuri hicho, na mkate ambao alikuwa amefanya.
Genesis 27:18	Basi, Yakobo akamwendea baba yake, akamwambia kwamba, “Baba!” Naye akaitika kwamba, “Naam, mtoto wangu, niko hapa. Wewe ni nani?”
Genesis 27:19	Yakobo akamwambia baba kwamba, “Ni mimi Esau, mtoto wako wa kwanza. Nimefanya ambavyo ulikuwa umeniambia. Uinuke ukae, ule mawindo yangu, ili unibariki.”
Genesis 27:20	Isaka akamwuliza kwamba, “Imekuwa namna gani umepata mawindo haraka hivyo, mtoto wangu?” Yakobo akamjibu kwamba, “Bwana, Mungu wako, ndiye amenisaidia.”
Genesis 27:21	Kisha, Isaka akamwambia kwamba, “Mtoto wangu, sogea hapa nikupapase, ili nijue kama kweli ni wewe mtoto wangu Esau, ama sivyo.”
Genesis 27:22	Yakobo akasogelea Isaka, naye akampapasa. Ambapo alimaliza, akasema kwamba, “Sauti ni ya Yakobo, lakini mikono ni ya Esau.”
Genesis 27:23	Hakumtambua, kwa sababu mikono yake yalikuwa yana manyoya kama ya Esau. Kwa hiyo akataka kumbariki.
Genesis 27:24	Akamwuliza tena kwamba, “Kweli wewe ndiye mtoto wangu Esau?” Yakobo akakubali kwamba, “Ndiye mimi!”
Genesis 27:25	Ndipo baba yake akamwambia kwamba, “Nisogeze karibu chakula cha mawindo ya mtoto wangu, ili nikile, nikubariki.” Basi, Yakobo akamsogezea karibu chakula hicho, baba yake akala. Kisha akamletea na pombe ya mizabibu, akanywa.
Genesis 27:26	Ndipo, baba akamwambia kwamba, “Sogea karibu mtoto wangu, unibusu.”
Genesis 27:27	Basi, Yakobo akamsogelea, akambusu. Ambapo baba yake alisikia harufu ya nguo za mtoto wake, akambariki akisema kwamba, “Ona, harufu ya mtoto wangu ni kama harufu ya shamba ambalo Bwana Mungu alibariki!
Genesis 27:28	Mungu akumwagie umande ya mbinguni akupe nchi ya mavuno mengi, tena akupe nafaka nyingi na pombe ya mizabibu nyingi.
Genesis 27:29	Watu wa mataifa wawe wanakutumikia, watu wa makabila wawe wanakupigia magoti. Uwe mtawala wa ndugu zako, na watoto wa mama yako wawe wanakupigia magoti. Kila mtu ambaye anakulaani, naye alaaniwe, na kila mtu ambaye anakubariki, naye abarikiwe.”
Genesis 27:30	Ambapo Isaka alimaliza kumbariki, Yakobo akatoka hapo. Ambapo alikuwa ametoka tu, Esau naye akafika kutoka kuwinda.
Genesis 27:31	Akafanya chakula kizuri, akampelekea baba yake, akasema kwamba, “Haya baba! Inuka ule mawindo yangu mimi mtoto wako, ili unibariki!”
Genesis 27:32	Baba yake akamwuliza kwamba, “Wewe ni nani?” Naye akajibu kwamba, “Ni mimi Esau, mtoto wako wa kwanza.”
Genesis 27:33	Mara moja, Isaka akatetemeka sana. Akasema kwamba, “Sasa ni nani ambaye aliwinda akaniletea nyama ya mawindo? Mimi nimemaliza kula wewe hujaja. Nimembariki, na kweli atabarikiwa.”
Genesis 27:34	Ambapo Esau alisikia maneno hayo ya baba yake, akalia kilio kwa uchungu sana. Akamwambia baba yake kwamba, “Eee baba, naomba na mimi nami unibariki!”
Genesis 27:35	Lakini, Isaka akamwambia kwamba, “Mdogo wako amekuja, amenidanganya, amechukua baraka yako.”
Genesis 27:36	Esau akasema kwamba, “Ndicho kinafanya anaitwa Yakobo! Amenidanganya mara mbili. Alichukua urithi wangu wa uzaliwa wa kwanza, na sasa amechukua baraka yangu!” Ndipo akauliza baba yake kwamba, “Sasa kwangu hukunibakiza baraka yoyote?”
Genesis 27:37	Isaka akamjibu kwamba, “Nimemaliza kumfanya awe mtawala wako. Na ndugu zake wote, nimewafanya kuwa wafanya kazi wake. Nimempa nafaka na pombe ya mizabibu. Sasa mtoto wangu, wewe nikufanyie nini?”
Genesis 27:38	Esau akauliza baba yake kwamba, “Baba, ndiko kusema kwamba, una baraka moja tu? Eee baba, unibariki na mimi!” Kisha akalia kwa sauti kubwa.
Genesis 27:39	Ndipo baba yake Isaka akamwambia kwamba, “Maisha yako yatakuwa katika nchi ambayo haitoi mavuno, na utakuwa mbali na umande wa mbinguni.
Genesis 27:40	Utaishi kwa upanga wako, na utakuwa unamfanyia kazi mdogo wako. Lakini ambapo utakuwa unamwasi, ndipo utafunguliwa kutoka kwa utawala wake.”
Genesis 27:41	Basi, Esau akamchukia Yakobo, kwa sababu ya baraka ambayo alipewa na baba. Esau akafikiria kwamba, “Ambapo siku za kuomboleza kifo cha baba zitaisha, ndipo nitaua mdogo wangu Yakobo.”
Genesis 27:42	Ambapo Rebeka aliambiwa mawazo ya Esau, mtoto wake wa kwanza, akatuma mtu aende kuita Yakobo, mtoto wake mdogo. Ambapo alifika, akamwambia kwamba, “Mtoto wangu, ujilinde! Ndugu yako Esau, anajipa moyo kwa mpango wa kupiga kisasi, anataka kukuua.
Genesis 27:43	Sasa mtoto wangu, unisikie. Kimbilia mji wa Harani kwa kaka yangu Labani.
Genesis 27:44	Ukae kwake kwa muda, hadi hasira ya ndugu yako itulie.
Genesis 27:45	Ambapo hasira yake itatulia, atakusamehe ambayo ulimfanyia. Ndipo nitatuma mtu akufuate. Kwa nini nifiwe na ninyi wote siku moja?”
Genesis 27:46	Kisha Rebeka akamwambia Isaka kwamba, “Mimi nimechoka sana na wanawake wa Esau Wahiti hawa. Kama Yakobo naye ataoa kwa Wahiti, maisha yangu yatakuwa na faida gani?”
Genesis 28:1	Basi, Isaka akaita Yakobo, akambariki, akamwagiza kwamba, “Usioe mwanamke wa nchi ya Kanaani.
Genesis 28:2	Uende katika nchi ya Padan-Aramu, katika nyumba ya Bethueli, baba ya mama yako. Uoe mmoja wa mabinti wa mjomba wenu Labani.
Genesis 28:3	Mungu mwenye uwezo wote, akubariki! Uwe na uzao mwingi sana, uwe jamii ya mataifa mengi.
Genesis 28:4	Mungu akubariki wewe pamoja na uzao wako, kama ambavyo alibariki Abrahamu. Mungu alimpa Abrahamu nchi hii, na wewe utapata kurithi nchi ambamo unaishi sasa kama mgeni, itakuwa yako.”
Genesis 28:5	Basi, Isaka akamtuma Yakobo aende Padan-Aramu, kwa Labani, mtoto wa Bethueli, Mwaramu, kaka yake Rebeka, mama yao Yakobo na Esau.
Genesis 28:6	Esau akagundua kwamba, Isaka alikwisha kumbariki Yakobo, na kumtuma katika nchi ya Padan-Aramu, ili aoe mwanamke huko. Aligundua pia kwamba, ambapo Isaka alimbariki Yakobo, alimkataza asioe binti kutoka kwa Wakanaani,
Genesis 28:7	na kwamba Yakobo alitii baba na mama yake, akaenda Padan-Aramu.
Genesis 28:8	Basi, Esau akaona kwamba, mabinti wa nchi ya Kanaani hawakumpendeza Isaka, baba yake.
Genesis 28:9	Kwa hiyo, akaenda kwa Ishmaeli, mtoto wa Abrahamu, akaoa mwanamke mwingine ambaye anaitwa Mahalati, binti wa Ishmaeli, hata dada yake Nebayothi.
Genesis 28:10	Yakobo akaondoka Beeri-Sheba, akaelekea mji wa Harani.
Genesis 28:11	Ambapo alifika mahali fulani, na jua lilikuwa limezama, akaamua kulala hapo. Akachukua jiwe moja, akaliweka chini ya kichwa chake, akalala hapo.
Genesis 28:12	Ambapo alikuwa amelala, akaota ndoto. Katika ndoto hiyo, akaona ngazi imesimamishwa katika ardhi, huku ncha yake imefika mbinguni. Malaika wa Mungu walikuwa wakipanda na kushuka katika ngazi hiyo,
Genesis 28:13	na Bwana Mungu mwenyewe alikuwa amesimama katika ngazi hiyo, akamwambia kwamba, “Mimi ni Bwana, Mungu wa babu yako Abrahamu, na Mungu wa Isaka. Nchi ambayo umelalamo, nitakupa wewe pamoja na uzao wako.
Genesis 28:14	Uzao wako utakuwa mwingi sana kama mavumbi ya nchi, na watatawanyika pande zote mashariki na magharibi, kaskazini na kusini. Na kupitia kwako na uzao wako, nitabariki watu wa mataifa yote ya duniani.
Genesis 28:15	Sikiliza! Mimi niko pamoja na wewe, nitakulinda popote ambapo utakwenda, na nitakurudisha katika nchi hii. Sitakuacha mpaka nikutimizie ambayo nilikuahidi.”
Genesis 28:16	Kisha, Yakobo akaamka kutoka usingizini, akasema kwamba, “Kweli, Bwana Mungu yupo mahali hapa! Na mimi sikujua.”
Genesis 28:17	Kwa hiyo akaogopa, akasema kwamba, “Mahali hapa panatisha sana! Hakika hapa ndipo nyumba ya Mungu, na ndipo lango la kuingilia mbinguni.”
Genesis 28:18	Asubuhi na mapema, Yakobo akaamka, akachukua jiwe ambalo alikuwa ameweka chini ya kichwa chake, akalisimamisha wima kama nguzo, akalimiminia mafuta.
Genesis 28:19	Zamani hapo, mji ambao ulikuwa hapo uliitwa Luzu, lakini Yakobo akapaita Betheli.
Genesis 28:20	Kisha, Yakobo akaweka nadhiri kwamba, “Ee Mungu, kama utakuwa pamoja na mimi na kunilinda katika safari yangu, ukinipa chakula na nguo,
Genesis 28:21	na nirudi nyumbani kwa baba salama, hapo ndipo wewe Bwana utakuwa Mungu wangu.
Genesis 28:22	Na jiwe ambalo nilisimamisha hapa kama nguzo, litakuwa ni nyumba yako Mungu. Na kutoka kwa kila kitu ambacho utanipa, hakika nitakuwa ninakutolea zaka.”
Genesis 29:1	Kisha, Yakobo akaendelea na safari, akafika katika nchi za watu wa mashariki.
Genesis 29:2	Ambapo alifika huko, akaona kisima mbugani, na makundi matatu ya kondoo yamelala karibu nacho. Kondoo hao walikuwa wakingojea kunyweshwa maji kutoka kisima hicho ambacho kilikuwa kimefunikwa na jiwe kubwa.
Genesis 29:3	Utaratibu wa kila siku ulikuwa hivi. Wakati ambao makundi yote ya kondoo yalikuwa yamekusanyika hapo, ndipo wachungaji huliviringisha jiwe hilo kutoka katika kisima hicho, ili wanyweshe kondoo. Ambapo walimaliza kunywesha, huwa wanafunika tena kisima kwa jiwe hilo.
Genesis 29:4	Basi, Yakobo akauliza wachungaji kwamba, “Ndugu zangu, mmetokea wapi?” Nao wakajibu kwamba, “Tumetoka katika mji wa Harani.”
Genesis 29:5	Akawauliza tena kwamba, “Mnafahamu mtu mmoja ambaye anaitwa Labani mjukuu wa Nahori?” Wakamjibu kwamba, “Tunamfahamu.”
Genesis 29:6	Akaendelea kuwauliza kwamba, “Yuko mzima?” Nao wakamjibu kwamba, “Yuko mzima. Ona, binti yake Raheli ni yule anakuja na kondoo wake.”
Genesis 29:7	Yakobo akawaambia kwamba, “Ninaona jua bado ni kali, na muda wa kukusanya kondoo haujafika. Basi, munyweshe kondoo, mwende kawachunge.”
Genesis 29:8	Wachungaji hao, wakamjibu kwamba, “Hatuwezi kunywesha, mpaka makundi yote yakusanyike pamoja. Ndipo tutaviringisha jiwe kutoka katika kisima na kunywesha kondoo.”
Genesis 29:9	Ambapo Yakobo alikuwa akizungumza na wachungaji hao, Raheli akafika na kondoo wa baba yake, kwa kuwa ndiye alikuwa akichunga.
Genesis 29:10	Ambapo Yakobo alimwona Raheli, binti wa mjomba wake Labani, pamoja na kondoo wa Labani, akaenda kisimani mara moja, akaviringisha jiwe lile, akanywesha mifugo ya mjomba wake.
Genesis 29:11	Kisha, akambusu Raheli, huku akilia sana kwa furaha.
Genesis 29:12	Yakobo akamwambia kwamba, “Mimi ni ndugu wa baba yako, mimi ni mtoto wa Rebeka!” Kisha, Raheli akakimbia kwenda nyumbani, akamwambia baba yake habari ya Yakobo.
Genesis 29:13	Basi, ambapo Labani alisikia habari ya Yakobo, mtoto wa dada yake, akakimbia haraka kumlaki. Ambapo alimfikia, akambusu, akamkaribisha nyumbani kwake. Ndipo Yakobo akamweleza mambo yote ambayo yalitokea.
Genesis 29:14	Labani akamwambia kwamba, “Kweli wewe ni ndugu yangu, na damu yetu ni moja!” Yakobo akakaa kwa Labani mwezi mmoja.
Genesis 29:15	Siku moja, Labani akamwambia Yakobo kwamba, “Wewe ni ndugu yangu. Lakini, inafaa unifanyie kazi bila kulipwa? Sasa uniambie, unataka nikulipe kiasi gani?”
Genesis 29:16	Labani alikuwa na mabinti wawili, mkubwa alikuwa anaitwa Lea, na mdogo wake alikuwa anaitwa Raheli.
Genesis 29:17	Lea, alikuwa na macho ya kurembua, lakini Raheli alikuwa na umbo zuri na uso wake ulipendeza macho.
Genesis 29:18	Yakobo alikuwa anapenda Raheli, kwa hiyo akamwambia Labani kwamba, “Nitakufanyia kazi muda wa miaka saba, ili nipate kumwoa Raheli, binti yako mdogo.”
Genesis 29:19	Labani akasema kwamba, “Heri nikuoze wewe, nisimpe mtu mwingine yeyote. Wewe uendelee kukaa kwangu hapa.”
Genesis 29:20	Kwa hiyo, Yakobo akamfanyia Labani kazi kwa muda wa miaka saba, ili amwoe Raheli. Lakini, miaka saba hiyo, Yakobo aliiona kama siku chache tu, kwa kuwa alikuwa anampenda Raheli sana.
Genesis 29:21	Ambapo Yakobo alimaliza muda huo, akamwambia Labani kwamba, “Nimetimiza miaka yangu ya kukufanyia kazi. Kwa hiyo sasa, nipe mke wangu, nilale naye.”
Genesis 29:22	Basi, Labani akaalika watu wote wa hapo, akafanya sherehe.
Genesis 29:23	Lakini ambapo ilifika jioni, Labani akachukua Lea, binti wake mkubwa, akampelekea Yakobo, na Yakobo akalala naye.
Genesis 29:24	Labani alikuwa amempa Lea mtumwa wake wa kike Zilpa, ili awe anamtumikia.
Genesis 29:25	Ambapo kulikucha, Yakobo akashtuka kugundua kwamba alipewa Lea, si Raheli! Akaenda akauliza Labani kwamba, “Umenifanyia jambo gani? Nilikufanyia kazi ili nioe Raheli, sasa mbona umenidanganya?”
Genesis 29:26	Labani akamjibu kwamba, “Kwetu sisi huku, si desturi kumwoza binti mdogo, kama mkubwa wake hajaolewa.
Genesis 29:27	Sasa, umalize wiki hii ya harusi ya Lea, ndipo nitakupa Raheli. Lakini utanifanyia kazi tena, kwa miaka saba mingine.”
Genesis 29:28	Basi, Yakobo akakubali. Akamaliza siku saba za harusi ya Lea, ndipo Labani akampa Raheli, naye awe mke wake.
Genesis 29:29	Labani alikuwa amempa Raheli mtumwa wake wa kike Bilha, ili awe anamtumikia.
Genesis 29:30	Basi, Yakobo akalala na Raheli pia. Alikuwa anampenda Raheli kuliko Lea. Yakobo akamfanyia Labani kazi tena kwa miaka saba mingine.
Genesis 29:31	Bwana Mungu ambapo aliona kwamba, Lea hapendwi, akamwezesha kupata watoto. Lakini, Raheli yeye akawa tasa.
Genesis 29:32	Lea akachukua mimba, akazaa mtoto wa kiume, akasema kwamba, “Bwana Mungu ameona taabu yangu, sasa mume wangu atanipenda.” Kwa hiyo, akamwita Rubeni.
Genesis 29:33	Lea akachukua mimba tena, akazaa mtoto wa kiume, akasema kwamba, “Bwana Mungu amenipa mtoto wa kiume tena, kwa kuwa amesikia kwamba sipendwi.” Kwa hiyo, akamwita Simeoni.
Genesis 29:34	Akachukua mimba tena, akazaa mtoto mwingine wa kiume, akasema kwamba, “Wakati huu, mume wangu atakuwa anaunganishwa na mimi, kwa kuwa nimemzalia wavulana watatu.” Kwa hiyo, akamwita Lawi.
Genesis 29:35	Akachukua mimba tena, akazaa mtoto wa kiume, akasema kwamba, “Wakati huu, namsifu Bwana Mungu.” Kwa hiyo, akamwita Yuda. Kisha akaacha kuzaa.
Genesis 30:1	Raheli ambapo aliona kwamba yeye hajamzalia Yakobo watoto, akaanza kumwonea wivu dada yake Lea. Akamwambia Yakobo, “Na mimi pia, unipe watoto! Kama sipati watoto, nitakufa!”
Genesis 30:2	Yakobo akamkasirikia Raheli, akamjibu kwamba, “Hivi, mbona mimi ndimi Mungu? Yeye ndiye amekuzuia uzazi, si mimi.”
Genesis 30:3	Raheli akamwambia kwamba, “Mtumwa wangu Bilha yupo, ulale naye, anizalie watoto. Kupitia kwake na mimi nipate watoto!”
Genesis 30:4	Ndipo Raheli akampatia Yakobo mtumwa wake Bilha awe mke wake, Yakobo akalala naye.
Genesis 30:5	Bilha akachukua mimba, akamzalia Yakobo mtoto wa kiume.
Genesis 30:6	Ndipo Raheli akasema kwamba, “Mungu ameniamulia kwa haki, amesikia sauti yangu, amenipa mtoto wa kiume.” Kwa hiyo, akamwita Dani.
Genesis 30:7	Bilha, mtumwa wa Raheli, akachukua mimba tena, akamzalia Yakobo mtoto wa pili wa kiume.
Genesis 30:8	Raheli akasema kwamba, “Nimeshindana na dada yangu, na mimi nimemshinda!” Mtoto huyo, akamwita Naftali.
Genesis 30:9	Ambapo Lea aliona kwamba ameacha kuzaa, akachukua mtumwa wake Zilpa, akampatia Yakobo awe mke wake.
Genesis 30:10	Zilpa huyo akamzalia Yakobo mtoto wa kiume.
Genesis 30:11	Ndipo Lea akasema kwamba, “Imekuwa bahati nzuri!” Kwa hiyo akamwita Gadi.
Genesis 30:12	Zilpa, mtumwa wa Lea, akamzalia Yakobo mtoto mwingine wa kiume.
Genesis 30:13	Ndipo Lea akasema kwamba, “Heri mimi! Wanawake wenzangu, wataniita heri.” Kwa hiyo akamwita Asheri.
Genesis 30:14	Siku moja, wakati wa kuvuna ngano, Rubeni akaenda katika shamba, akapata matunda ya tunguja, akamletea Lea mama yake. Ndipo Raheli akamwambia Lea kwamba, “Ninaomba unipe sehemu ya tunguja hizo za mtoto wako.”
Genesis 30:15	Lakini Lea akamjibu kwamba, “Unadhani kwamba, ni jambo dogo kuninyangʼanya mume wangu? Na sasa unataka hata kuchukua tunguja za mtoto wangu?” Raheli akamjibu kwamba, “Sawa! Kama utanipatia tunguja za mtoto wako, leo Yakobo atakuja kulala na wewe.”
Genesis 30:16	Ambapo Yakobo alirudi kutoka shambani jioni, Lea akaenda kumlaki, akamwambia kwamba, “Leo, unatakiwa kulala na mimi. Nimekukodi kwa malipo ya tunguja za mtoto wangu.” Basi, usiku huo Yakobo akalala kwa Lea.
Genesis 30:17	Mungu akasikia maombi ya Lea, akachukua mimba, akamzalia Yakobo mtoto wa tano wa kiume.
Genesis 30:18	Lea akasema kwamba, “Mungu amenilipa, kwa kuwa nilimpa mume wangu mtumwa wangu wa kike!” Kwa hiyo akamwita Isakari.
Genesis 30:19	Lea akachukua mimba tena, akamzalia Yakobo mtoto wa sita wa kiume.
Genesis 30:20	Akasema kwamba, “Mungu amenipa zawadi nzuri! Sasa, mume wangu ataniheshimu, kwa kuwa nimemzalia watoto sita wa kiume.” Mtoto huyo, akamwita Zabuloni.
Genesis 30:21	Mwishowe, Lea akazaa mtoto wa kike, akamwita Dina.
Genesis 30:22	Kisha, Mungu akamkumbuka Raheli. Akasikia maombi yake, akampa uwezo wa kuzaa watoto.
Genesis 30:23	Raheli akachukua mimba, akazaa mtoto wa kiume. Akasema kwamba, “Safari hii, Mungu ameniondolea aibu!”
Genesis 30:24	Akamwita mtoto huyo Yusufu, akasema kwamba, “Bwana Mungu aniongezee mtoto mwingine wa kiume.”
Genesis 30:25	Ambapo Raheli alimaliza kuzaa Yusufu, Yakobo akamwambia Labani kwamba, “Unikubalie nirudi nyumbani katika nchi yetu.
Genesis 30:26	Unipe wanawake wangu na watoto wangu, ambao nilipata kwa kukutumikia. Wewe mwenyewe unajua jinsi ambavyo nilikutumikia vizuri. Kwa hiyo, unikubalie niondoke nao!”
Genesis 30:27	Lakini Labani akamwambia kwamba, “Ninakubembeleza uendelee kukaa na mimi hapa! Nimegundua kupitia kuaguliwa kwangu kwamba, Bwana Mungu amenibariki kwa ajili yako.
Genesis 30:28	Uniambie malipo ambayo unataka, nitakulipa.”
Genesis 30:29	Yakobo akamwambia kwamba, “Wewe mwenyewe unajua jinsi nilikutumikia, na kwa kupitia kwangu, jinsi mifugo yako iliongezeka.
Genesis 30:30	Wakati ambao nilikuwa sijafika, mifugo yako ilikuwa michache. Lakini tangu nilifika kwako, Bwana Mungu akakubariki, mifugo ikaongezeka sana. Sasa, nataka kuangalia mambo ya watu wangu mwenyewe.”
Genesis 30:31	Rabani akamwuliza kwamba, “Uniambie ni nini unataka nikupe?” Yakobo akamjibu kwamba, “Usinipe kitu chochote. Lakini ikiwa utanifanyia jambo ambalo nitakuambia, nitaendelea kuchunga na kulinda mifugo yako.
Genesis 30:32	Leo unikubalie niingie katika mifugo yako yote, nitenge humo kondoo wa mabaka na wa madoadoa, mwanakondoo yeyote mweusi, na mbuzi wa mabaka na wa madoadoa. Hawa ndio watakuwa malipo yangu.
Genesis 30:33	Ambapo nitamaliza, utakuja kukagua mifugo yote, ndipo utajua uaminifu wangu. Katika mifugo yangu, wakionekana mbuzi ambao hawana mabaka au madoadoa, au kondoo ambao si weusi, ndipo itakuwa kwamba nimekuibia.”
Genesis 30:34	Labani akamjibu kwamba, “Nimekubali, tufanye kama ambavyo ulisema.”
Genesis 30:35	Lakini siku hiyo hiyo, Labani mwenyewe akaenda katika mifugo yake, akatenga mabeberu yote ya miraba na mabaka, na mbuzi wote kike ambao walikuwa na mabaka na madoadoa. Pia, akatenga kila mfugo ambao ulikuwa na weupe kwenye mwili wake, na kila kondoo weusi. Mifugo hao yote, aliwaweka chini ya ulinzi wa watoto wake.
Genesis 30:36	Kisha Labani akajitenga mbali na Yakobo, mahali pa kufasiri kwa siku tatu. Yakobo naye, akabaki akichunga mifugo ya Labani ambayo ilibaki.
Genesis 30:37	Ndipo Yakobo akachukua fito mbichi za matawi ya miti ya mlubna, mlozi na mwaramoni. Akazibambua maganda, hadi mistari meupe ikaonekana.
Genesis 30:38	Yakobo akachukua fimbo hizo, akaziweka ndani ya vyombo vya kunyweshea. Ambapo mifugo ilifika kunywa maji katika vyombo hivyo, ikawa inapanda wa kike.
Genesis 30:39	Mifugo ambao inachukua mimba mbele ya fimbo hizo, ikazaa mifugo ya miraba na ya madoadoa na ya mabaka.
Genesis 30:40	Yakobo akatenga watoto wa kondoo hao. Na ambapo mifugo walipandwa, Yakobo akawa anawaelekeza katika mifugo ya Labani ambao ni wenye miraba na weusi. Kwa njia hiyo, mifugo yake ilikuwa inazaa kondoo wa miraba na weusi. Mifugo yake ikaendelea kuongezeka, na alikuwa anaitenga kwenye mifugo ya Labani.
Genesis 30:41	Ambapo mifugo ambayo inanawirika ilikuwa inapandwa, Yakobo akaweka fito zile katika vyombo vya kunyweshea, ili ichukue mimba kati ya fito hizo.
Genesis 30:42	Lakini kwa mifugo dhaifu, hakuiwekea fito hizo. Kwa hiyo, Labani akawa na mifugo dhaifu, na Yakobo akawa na mifugo ambayo inanawiri.
Genesis 30:43	Mwishowe, Yakobo akawa tajiri sana. Alikuwa na kondoo na mbuzi nyingi, na hata punda na ngamia, pamoja na watumwa wa kike na wa kiume.
Genesis 31:1	Basi, Yakobo alisikia maneno kwamba, vijana wa Labani wananungʼunika kwamba, “Mbona Yakobo amechukua vitu vyote vya baba yetu, ndivyo vinamtajirisha.”
Genesis 31:2	Yakobo akaona kwamba, Labani hampendi kama ambavyo alimpenda na kumjali mwanzoni.
Genesis 31:3	Ndipo Bwana Mungu akamwambia Yakobo kwamba, “Urudi katika nchi ya mababu zako, kwa ndugu zako. Mimi nitakuwa pamoja na wewe.”
Genesis 31:4	Ndipo Yakobo akatuma watu waite wake wake Raheli na Lea, waje machungani wakutanie ambapo alikuwa anachunga mifugo yake.
Genesis 31:5	Ambapo walifika, akawaambia kwamba, “Nimeona kwamba baba yenu hanipendi kama ambavyo alinipenda na kunijali mwanzoni. Lakini Mungu wa baba yangu, amekuwa pamoja na mimi.
Genesis 31:6	Ninyi mnajua kwamba, nilimtumikia baba yenu kwa uwezo wangu wote.
Genesis 31:7	Hata hivyo, alikuwa ananidanganya kwa kubadilisha malipo yangu, hata mara kumi. Lakini Mungu hakumkubalia aniumize.
Genesis 31:8	“Baba yenu ambapo aliniambia kwamba, ‘Mifugo ya madoadoa, ndio itakuwa malipo yako,’ ndipo mifugo yote ikazaa watoto wenye madoadoa. Na ambapo aliniambia kwamba, ‘Mifugo yote ya milia, ndio itakuwa malipo yako,’ ndipo mifugo yote ilizaa watoto wenye milia.
Genesis 31:9	Ndivyo Mungu alichukua mifugo ya baba yako, akanipa mimi.
Genesis 31:10	“Ambapo ulifika wakati wa mifugo kuchukua mimba, nikaota ndoto. Katika ndoto hiyo, nikaona mabeberu wote ambao wanapanda majike, walikuwa wenye milia, madoadoa, na mabaka.
Genesis 31:11	Malaika wa Mungu akaongea na mimi katika ndoto hiyo, akaniita kwamba, ‘Yakobo!’ Nikaitika kwamba, ‘Niko hapa!’
Genesis 31:12	Malaika huyo akaniambia kwamba, ‘Ona, mabeberu wote ambao wanapanda majike, ni wenye milia, madoadoa, na mabaka. Jambo hili limekuwa hivyo, kwa kuwa nimeona jinsi Labani amekufanyia.
Genesis 31:13	Mimi ndimi Mungu ambaye alikutokea Betheli. Mahali hapo ulisimamisha jiwe na kulimwagia mafuta, ukaweka nadhiri. Sasa, utoke katika nchi hii, urudi katika nchi ambayo ulizaliwa humo.’ ”
Genesis 31:14	Ndipo Raheli na Lea wakajibu Yakobo kwamba, “Sisi tutaenda na wewe, kwa kuwa hakipo tena kitu ambacho tutarithi katika nyumba ya baba yetu.
Genesis 31:15	Yeye anatuhesabu kama wageni, kwa kuwa ametuuza, na malipo ambayo alipata kwa ajili yetu, amemaliza kula yote.
Genesis 31:16	Utajiri wote ambao Mungu amemnyangʼanya kutoka kwa baba yetu, kweli ni wetu na wa watoto wetu. Basi, ufanye kila ambacho Mungu amekuambia.”
Genesis 31:17	Ndipo Yakobo akajiandaa kwa safari, akapandisha wake zake na watoto wake kwenye ngamia.
Genesis 31:18	Akachukua mifugo yake yote, pamoja na vitu vyake vyote ambavyo alipata Padan-Aramu. Akaanza safari ya kurudi katika nchi ya Kanaani, kwa Isaka baba yake.
Genesis 31:19	Wakati huo, Labani alikuwa ameenda kukata manyoya ya kondoo zake. Hivyo Raheli alipata njia ya kuiba sanamu za miungu ya baba yake.
Genesis 31:20	Yakobo alimdanganya Labani wa Aramu kwa kuondoka bila kumwambia wala kumwaga.
Genesis 31:21	Basi, Yakobo akachukua vitu vyake vyote, akakimbia navyo. Akavuka mto wa Eufrate, akaelekea upande wa milima ya Gileadi.
Genesis 31:22	Ambapo siku tatu zilikuwa zimepita, Labani akaambiwa kwamba, Yakobo amekimbia.
Genesis 31:23	Ndipo Labani akakusanya ndugu zake, wakaenda kumfuatilia Yakobo. Ambapo siku saba ziliisha, ndipo wakampata katika milima ya Gileadi.
Genesis 31:24	Lakini usiku, Mungu akamtokea Labani wa Aramu katika ndoto, akamwambia kwamba, “Ujihadhari, usimwambie Yakobo neno lolote lile, liwe zuri au baya!”
Genesis 31:25	Ndipo Labani akamfikia Yakobo akiwa katika milima ya Gileadi. Wakati huo, Yakobo alikuwa ameweka mahema yao huko. Hata Labani na ndugu zake wakaweka mahema yao milimani hapo.
Genesis 31:26	Ndipo Labani akamwuliza Yakobo kwamba, “Hivi! Ni jambo gani ambalo umenifanyia? Mbona umenidanganya, umechukua mabinti zangu kama ambao wamekamatwa vitani!
Genesis 31:27	Ni kwa nini ulinikimbia kwa siri na kunidanganya? Kwa nini hukuniambia ili nikuage kwa furaha? Tungeagana kwa nyimbo za ngoma na vinubi!
Genesis 31:28	Kwa nini hukunipa nafasi ya kuaga mabinti zangu na wajukuu wangu kwa kuwabusu? Kwa kufanya hivyo, umefanya kipumbavu!
Genesis 31:29	“Mimi nina uwezo wa kukudhuru, lakini, usiku wa kuamkia leo, Mungu wa baba yako Isaka aliniambia kwamba, ‘Ujihadhari, usimwambie Yakobo neno lolote lile, liwe zuri au baya!’
Genesis 31:30	Ninaelewa kwamba, una hamu sana ya kurudi nyumbani kwa baba yako. Lakini, ni kwa nini umeiba miungu yangu?”
Genesis 31:31	Yakobo akamjibu Labani kwamba, “Nilikimbia kwa sababu niliogopa kwamba, ungeninyangʼanya mabinti zako kwa nguvu.
Genesis 31:32	Lakini, ukikuta mtu yeyote ambaye ana sanamu za miungu yako, mtu huyo atauawa hapa hapa! Wewe tafuta katika mizigo yetu hapa mbele ya ndugu zetu, uonyeshe humo kitu chochote chako, ukichukue.” Wakati huo, Yakobo hakujua kwamba, Raheli alikuwa ameiba sanamu hizo za baba yake.
Genesis 31:33	Ndipo, Labani akaingia katika hema ya Yakobo, na ya Lea, na ya watumwa wawili wa kike wale, lakini hakupata sanamu za miungu yake. Ambapo alimaza kutafuta humo, akaingia katika hema la Raheli.
Genesis 31:34	Raheli ndiye alikuwa amechukua sanamu hizo, akazificha chini ya matandiko ya ngamia, akakaa juu yake. Labani akazitafuta katika hema hilo lote, hakuzipata.
Genesis 31:35	Hapo Raheli akamwambia baba yake kwamba, “Unisamehe baba, usikasirike, siwezi kusimama mbele yako, kwa kuwa niko katika siku zangu.” Labani akawa anatafuta sanamu za miungu yake, lakini hakuzipata.
Genesis 31:36	Ndipo Yakobo akakasirika, akamwuliza Labani kwamba, “Ni nini nimekukosea hadi unifuatilie hivyo?
Genesis 31:37	Umepekua mizigo yangu yote. Sasa, ni kitu gani chako ambacho umepata katika mizigo yangu humo? Ukionyeshe mbele ya ndugu zangu na ndugu zako, ili wote waweze kuamua kati yetu sisi wawili!
Genesis 31:38	“Nilikaa pamoja na wewe kwa muda wa miaka ishirini. Na muda huo wote, hayupo mbuzi wala kondoo wako ambaye aliharibu mimba. Tena sikuchinja na kula hata kondoo dume mmoja katika kundi lako.
Genesis 31:39	Sijawahi kukuletea mfugo wako ambao umeliwa na mnyama wa mwituni, ila nilikuwa ninalipa mimi mwenyewe! Tena kwa mfugo wowote ambao uliibiwa usiku au mchana, ukanidai nilipe mimi.
Genesis 31:40	“Ndivyo ambavyo nilikuwa. Mchana nilitiririkwa jasho, na usiku nikasikia baridi sana, hata usingizi ukanikosa.
Genesis 31:41	Niliishi kwako miaka ishirini yote kwa shida hiyo. Nilikutumikia miaka kumi na nne, kwa ajili ya kuoa mabinti zako wawili. Na miaka mingine sita, nikachunga mifugo yako, lakini ukabadilisha malipo yangu hata mara kumi.
Genesis 31:42	Kama Mungu wa babu yangu Abrahamu, Mungu ambaye aliheshimiwa na baba yangu Isaka, asingekuwa pamoja nami, ungeniacha niondoke mikono mitupu. Lakini Mungu aliona mateso yangu na kazi ambayo nilifanya kwa mikono yangu, akakukemea usiku wa kuamkia leo.”
Genesis 31:43	Labani akamjibu kwamba, “Hawa ni mabinti zangu, na watoto hawa ni wajukuu wangu, mifugo hii ni yangu. Vitu vyote ambavyo unaviona hapa, ni vyangu. Lakini sasa, nitaweza kufanya nini juu ya mabinti zangu na watoto wao?
Genesis 31:44	Njoo sasa, tufanye agano, tuwe na ushahidi kati ya wewe na mimi.”
Genesis 31:45	Ndipo Yakobo akachukua jiwe, akalisimamisha kama nguzo ya kuwakumbusha.
Genesis 31:46	Akaambia ndugu zake kwamba, “Mkusanye mawe.” Nao wakakusanya rundo la mawe. Ambapo walimaliza, wakala vyakula karibu na rundo hilo la mawe.
Genesis 31:47	Labani akaita mahali hapo Yegari-Sahadutha. Lakini Yakobo yeye, akapaita Galedi.
Genesis 31:48	Labani akamwambia Yakobo kwamba, “Rundo hili la mawe, leo limekuwa ushahidi kati ya wewe na mimi.” Ndicho kimesababisha akapaita Galedi.
Genesis 31:49	Nguzo hilo la jiwe akaita Mizpa, kwa maana Labani alisema kwamba, “Macho ya Bwana Mungu yatuangalie, hata wakati ambao hatuko pamoja.
Genesis 31:50	Ukisumbua mabinti zangu, au ukioa wanawake wengine kuzidi hawa, ukumbuke kwamba, Mungu ndiye shahidi kati ya mimi na wewe, hata kama hayupo shahidi mwingine.”
Genesis 31:51	Labani akamwambia Yakobo tena kwamba, “Ona rundo hili la mawe na nguzo ambayo nimesimamisha kati ya mimi na wewe.
Genesis 31:52	Rundo hilo la mawe na nguzo hiyo ndivyo ishara kwamba mimi sitavuka rundo hili nije upande wako kukudhuru. Na wewe nawe, hutavuka rundo na nguzo hii uje upande wangu kunidhuru.
Genesis 31:53	Mungu wa Abrahamu, na Mungu wa Nahori, Mungu wa mababu zetu, atuamulie!” Ndipo Yakobo akaapa kwa jina la Mungu ambaye aliheshimiwa na baba yake Isaka.
Genesis 31:54	Kisha Yakobo akatoa dhabihu kwenye mlima hapo, akaalika ndugu zake waje kula vyakula pamoja. Ambapo walimaliza kula, wakalala hapo.
Genesis 32:1	Asubuhi na mapema, Labani akaamka, akaenda kwa mabinti zake na wajukuu wake, akawabusu, akawabariki, akawaaga. Ndipo akarudi nyumbani.
Genesis 32:2	Yakobo naye akaendelea na safari yake. Ambapo alikuwa njiani, malaika wa Mungu wakakutana naye.
Genesis 32:3	Ambapo Yakobo aliwaona, akasema kwamba, “Hili ni kambi la Mungu!” Hivyo akaita mahali hapo Mahanaimu.
Genesis 32:4	Yakobo akatuma wajumbe wake wamtangulie kwenda kwa kaka yake Esau, ambaye alikuwa anaishi Seiri katika nchi ya Edomu.
Genesis 32:5	Yakobo akaambia wajumbe wake kwamba, “Mwende mmwambie bwana wangu Esau kwamba, ‘Mtumishi wako Yakobo anasema kwamba, nimekaa ugenini kwa Labani mpaka sasa.
Genesis 32:6	Nina ngʼombe, punda, kondoo, mbuzi na watumwa wa kiume na wa kike. Sasa ninakutumia ujumbe huu, bwana wangu, ili nipate kukubaliwa na wewe.’ ”
Genesis 32:7	Wajumbe hao wakaenda. Ambapo walimaliza kumwambia Esau habari hiyo, wakarudi kwa Yakobo, wakamwambia kwamba, “Tulifika kwa kaka yako Esau, naye anakuja kukulaki, yuko pamoja na wanaume mia nne.”
Genesis 32:8	Basi, Yakobo akaogopa sana na kufadhaika. Ndipo akagawanya watu ambao alikuwa nao, wawe makundi mawili. Hata kondoo, mbuzi, ngʼombe, ngamia, akagawanya wawe makundi mawili.
Genesis 32:9	Alifikiri kwamba, “Ambapo Esau akija na kupiga kundi moja, lingine litaweza kutoroka.”
Genesis 32:10	Kisha, Yakobo akaomba Mungu kwamba, “Ee Mungu wa babu Abrahamu, na Mungu wa baba Isaka. Wewe, Bwana Mungu, uliniambia kwamba, nirudi katika nchi yangu, kwa ndugu zangu. Ulisema kwamba, utanifanyia mema.
Genesis 32:11	Mimi sistahili kufanyiwa mema, kama ambavyo ulinifanyia ufadhili mimi, mtumishi wako. Ambapo nilivuka mto wa Yordani, sikuwa na kitu ila fimbo tu, lakini sasa nina makundi mawili haya.
Genesis 32:12	Mimi ninakuomba, uniokoe kutoka mikononi mwa kaka yangu Esau, kwa kuwa ninaogopa kwamba, anakuja kunishambulia na kuniua mimi pamoja na wake wangu na watoto wangu.
Genesis 32:13	Lakini, uliahidi kunifanyia mema na kuzidisha uzao wangu kuwa wengi kama mchanga wa bahari, ambao mtu hawezi kuhesabu.”
Genesis 32:14	Usiku huo, Yakobo akalala hapo. Kisha, akachagua baadhi ya mifugo yake iwe zawadi kwa kaka yake Esau.
Genesis 32:15	Alichagua mbuzi majike mia mbili, na mabeberu mia mbili, kondoo majike mia mbili, na madume ya kondoo ishirini,
Genesis 32:16	ngamia majike thelathini pamoja na ndama zao, ngʼombe majike arobaini na madume kumi, na punda akachukua majike ishirini na madume kumi.
Genesis 32:17	Kisha akawakabidhi watumishi wake, kila mmoja na kundi lake, akawaambia kwamba, “Mnitangulie na muwe mnaacha nafasi kati ya makundi yote.”
Genesis 32:18	Akaambia mtumwa ambaye alitangulia kwamba, “Ambapo utakutana na kaka yangu Esau, naye akikuuliza kwamba, ‘Wewe ni mtumwa wa nani? Unaenda wapi? Na mifugo hiyo ni ya nani?’
Genesis 32:19	hapo umjibu kwamba, ‘Mifugo hii ni ya mtumishi wako Yakobo, nayo ni zawadi kwako Esau, bwana wake. Mwenyewe yuko nyuma hapo, anatufuata.’”
Genesis 32:20	Yakobo akaagiza mtumwa ambaye aliongoza kundi la pili, na la tatu, na wengine ambao waliongoza makundi ya mifugo kwamba, “Ambapo mtakutana na Esau, mumwambie maneno hayo hayo.
Genesis 32:21	Na msisahau kumwambia kwamba, ‘Mtumishi wako Yakobo, yuko nyuma hapo, anatufuata.’” Yakobo alisema hivyo, kwa kuwa alifikiri kwamba, “Nikitanguliza zawadi, labda wakati ambao nitaonana naye uso kwa uso, atakuwa ameshatulia na atanikubali.”
Genesis 32:22	Hivyo, akatanguliza zawadi zake, lakini yeye akalala pale pale usiku huo.
Genesis 32:23	Usiku huo huo, Yakobo akaamka, akachukua wake zake wawili, na watumwa wake Zilipa na Birha, na watoto wake kumi na mmoja, akawavusha katika ngʼambo ya mto wa Yaboki, kisha akarudi.
Genesis 32:24	Ambapo alimaliza, akaagiza vitu vyake vyote vivushwe.
Genesis 32:25	Lakini Yakobo mwenyewe, akabaki hapo peke yake. Ndipo mtu mmoja akaja, akawa anamenyana naye mpaka alfajiri ambapo kulikucha.
Genesis 32:26	Mtu huyo, ambapo aliona kwamba hawezi kushinda Yakobo, akamshika kwenye kiungo cha paja. Yakobo akateguka paja lake.
Genesis 32:27	Ndipo, mtu huyo akasema kwamba, “Uniache niende, kwa kuwa kumekucha.” Lakini, Yakobo akamjibu kwamba, “Sitakuacha uende ikiwa hujanibariki!”
Genesis 32:28	Mtu huyo, akamwuliza kwamba, “Jina lako ni nani?” Yakobo akamjibu kwamba, “Jina langu ni Yakobo.”
Genesis 32:29	Mtu huyo akamwambia kwamba, “Hutaitwa Yakobo tena, lakini utakuwa unaitwa Israeli, kwa kuwa umeshindana na Mungu na watu, umewashinda.”
Genesis 32:30	Ndipo Yakobo akamwambia kwamba, “Ninakuomba uniambie jina lako.” Lakini, mtu huyo akamjibu kwamba, “Kwa nini unaniuliza jina langu?” Kisha akambariki huko.
Genesis 32:31	Hivyo, Yakobo akaita mahali hapo Penieli. Akasema kwamba, “Ni kwa kuwa hapa nimeonana na Mungu uso kwa uso, lakini sijafa!”
Genesis 32:32	Ambapo Yakobo alikuwa anatoka Penieli hapo na kuvuka mtoni, jua lilikuwa limechomoza. Yakobo alichechemea, kwa kuteguka nyonga lake.
Genesis 32:33	Kwa hiyo, Waisraeli hawali mshipa wa paja mpaka leo, kwa kuwa mtu huyo aligusa kiungo cha paja la kiuno cha Yakobo.
Genesis 33:1	Basi, ambapo Yakobo aliondoka hapo, akainua macho yake, akaona Esau anakuja pamoja na watu mia nne. Ndipo akagawa watoto wake kwa Lea na Raheli, na kwa watumwa wao Zilpa na Bilha.
Genesis 33:2	Akatanguliza watumwa hao na watoto wao, kisha wakafuatia Lea na watoto wake, na nyuma yao wakaja Raheli na mtoto wake Yusufu.
Genesis 33:3	Ndipo yeye mwenyewe akatangulia akutane na kaka yake. Ambapo alimkaribia, akapiga magoti mara saba kwa kumheshimu.
Genesis 33:4	Lakini Esau akapiga mbio, kwenda kumlaki Yakobo, akambusu, na wote wawili wakaanza kulia.
Genesis 33:5	Esau akainua macho, akaona wanawake na watoto, akauliza Yakobo kwamba, “Hawa ulio nao, ni akina nani?” Yakobo akamjibu kwamba, “Hawa ni watoto ambao Mungu amenipa mimi, mtumishi wako, kwa neema yake.”
Genesis 33:6	Ndipo, watumwa wa kike hao pamoja na watoto wao, wakamsogelea Esau, wakainama kwa kumheshimu.
Genesis 33:7	Kisha Lea na watoto wake, wote wakasogea, wakainama kwa kumheshimu. Mwishowe, Raheli na mtoto wake Yusufu, nao wakaja, wakainama kwa kumheshimu.
Genesis 33:8	Basi, Esau akauliza kwamba, “Hivi, makundi yote ambayo nimekutana nayo njiani, yana maana gani?” Yakobo akamjibu kwamba, “Maana yake ni kwamba, ninataka kupata kukubaliwa na wewe, bwana wangu.”
Genesis 33:9	Lakini Esau akasema kwamba, “Mimi nina vitu vya kutosha, mdogo wangu. Mali yako iwe yako mwenyewe.”
Genesis 33:10	Yakobo akamwambia tena kwamba, “Hapana! Ikiwa ni kweli kwamba umekubalia kunipokea, ninakuomba uchukue zawadi hii. Hakika, kuona uso wako, ni kama kuona uso wa Mungu, kwa kuwa umenipokea kwa furaha sana.
Genesis 33:11	Ninakuomba ukubali zawadi hii ambayo nimekuletea, kwa kuwa hata mimi Mungu amenisaidia, nina vitu vya kutosha.” Ndivyo Yakobo alimshawishi Esau, hatimaye akachukua zawadi yake.
Genesis 33:12	Kisha Esau akasema kwamba, “Sasa tuendelee na safari yetu, mimi nitakutangulia.”
Genesis 33:13	Lakini Yakobo akamwambia kwamba, “Bwana wangu, wewe unajua kwamba watoto hawa ni wadogo. Na mifugo hii inanyonyesha, nataka niichunge, kwa kuwa ukiiharakisha hata kwa siku moja tu, mifugo yote itakufa.
Genesis 33:14	Ninakusihi kwamba, wewe utangulie, mimi nitakuja taratibu na makundi ya mifugo hii, na watoto, hadi ambapo nitakufikia katika nchi ya Seiri.”
Genesis 33:15	Esau naye akasema kwamba, “Heri nikuachie watu wangu wakusaidie.” Lakini Yakobo akamjibu kwamba, “Kwa nini unataka kufanya hivyo? Imenitosha kwamba, nimepata kukubaliwa na bwana wangu.”
Genesis 33:16	Basi, siku hiyo hiyo, Esau akaanza safari ya kwenda Seiri.
Genesis 33:17	Lakini Yakobo na watu wake hawakumfuata huko, wakaenda mahali ambapo panaitwa Sukothi. Hapo akajenga nyumba kwake na vibanda vya mifugo yake. Kwa hiyo, mahali hapo panaitwa Sukothi.
Genesis 33:18	Ambapo Yakobo alimaliza kumkimbia Labani kutoka Padan-Aramu, akafika salama katika mji wa Shekemu katika nchi ya Kanaani, na akapiga kamba yake karibu na mji huo.
Genesis 33:19	Huko, akanunua mahali pa kuishi, kwa watu wa Hamori, baba yake Shekemu, kwa vipande mia moja vya fedha, akaweka hema lake hapo.
Genesis 33:20	Akajenga huko mahali pa kutolea dhabihu, akapaita El-Elohe Israeli.
Genesis 34:1	Siku moja, Dina binti wa Yakobo ambaye alizaliwa na Lea, akaenda kutembelea mabinti wa nchi ya Kanaani.
Genesis 34:2	Mtawala wa nchi hiyo, alikuwa anaitwa Hamori, Mhivi, na mtoto wake, alikuwa anaitwa Shekemu. Ambapo Shekemu alimwona Dina, mara moja akamkamata, akambaka.
Genesis 34:3	Shekemu akavutiwa sana na Dina, binti wa Yakobo, akamtamani, akaanza kumtongoza na kumbembeleza.
Genesis 34:4	Kwa hiyo, Shekemu akaenda kuongea na Hamori baba yake, akamwambia kwamba, “Baba, ninakuomba, unioze binti huyu.”
Genesis 34:5	Basi, Yakobo akapata habari za kwamba, Shekemu amebaka na kuchafua binti yake Dina. Lakini kwa kuwa vijana wake walikuwa machungani wakichunga mifugo yake, akanyamaza na maneno hayo, hadi ambapo walirudi nyumbani.
Genesis 34:6	Hamori, baba yake Shekemu, akaenda kuongea na Yakobo.
Genesis 34:7	Kwa wakati huo, vijana wa Yakobo walikuwa wametoka machungani. Ambapo walisikia jinsi Shekemu alikuwa amebaka dada yao, wakasikia uchungu mkubwa na wakakasirika sana, kwa sababu jambo ovu hilo lilikuwa mwiko kwa Waisraeli.
Genesis 34:8	Lakini Hamori akawaambia kwamba, “Mtoto wangu Shekemu anatamani sana binti yenu. Naomba mumkubalie amwoe.
Genesis 34:9	Muache tuwe tunaoleana kati yetu. Tutakuwa tunaoa mabinti zenu, na ninyi mtakuwa mnaoa mabinti zetu.
Genesis 34:10	Mkae na sisi mahali popote, nchi hii itakuwa yenu. Muwe mnaishi humo, mfanye biashara, mtajirike.”
Genesis 34:11	Kisha, Shekemu mwenyewe akaambia baba yake Dina na ndugu zake kwamba, “Jamani, ninawasihi, mnikubalie! Chochote ambacho mtasema, nitatoa.
Genesis 34:12	Mniambie mahari, hata ikiwa vitu vingi sana, nitatoa, ili angalau nioe binti huyu awe mke wangu.”
Genesis 34:13	Basi, vijana wa Yakobo wakajibu Shekemu na Hamori baba yake kwa hila, kwa sababu Shekemu alikuwa amebaka na kuchafua binti yao Dina. Wakasema kwamba,
Genesis 34:14	“Jambo hili, hatulifanyi. Binti yetu, hatumwozeshi kwa mtu ambaye hakutahiriwa. Tungefanya hivyo, ingetufanyia aibu sana!
Genesis 34:15	Tutaweza kukubaliana kama tukifanya jambo moja. Wanaume wote kati yenu wawe wanatahiriwa kama sisi.
Genesis 34:16	Hapo ndipo tutawaozesha mabinti zetu, na sisi tutaoa mabinti zenu. Tutakuwa tunaishi pamoja na kuwa wamoja.
Genesis 34:17	Lakini iwapo hamtakubaliana kutahiriwa, tutachukua dada yetu na kwenda naye nyumbani.”
Genesis 34:18	Basi, maneno hayo yakapendeza Hamori na mwana wake Shekemu.
Genesis 34:19	Kijana huyo Shekemu, alikuwa anaheshimiwa sana nyumbani kwao. Ndipo, aliharakisha kufanya kama aliambiwa, kwa kuwa alikuwa anatamani sana binti wa Yakobo.
Genesis 34:20	Basi, Hamori na mtoto wake Shekemu huyo, wakaenda langoni mwa mji huo, mahali ambapo watu walikuwa wakifanyia mikutano. Huko wakaongea na wenzao wao wote kwamba,
Genesis 34:21	“Watu hawa ni marafiki zetu. Tuwakaribishe, wakae pamoja na sisi katika nchi yetu, tuwaache wafanye biashara humo. Nchi yetu hii ni kubwa, inawatosha waishi pamoja na sisi hapa. Ndipo tutaweza kuoa binti zao, nao wataweza kuoa binti zetu.
Genesis 34:22	Lakini wao watakubali kukaa na sisi tuwe wamoja, kama sisi tutakubali kufanya kitu kimoja. Wanataka kwamba, kila mwanaume kati yetu atahiriwe kama ambavyo wao hutahiriwa.
Genesis 34:23	Hamwoni kwamba mifugo yao na vitu vyao vyote, vitakuwa vyetu? Haya, tukubaliane nao kwamba, waishi pamoja na sisi hapa.”
Genesis 34:24	Wanaume wote ambao walikuwa wamekusanyika langoni hapo, wakakubaliana na Hamori na Shekemu. Ndipo wote wakatahiriwa.
Genesis 34:25	Ambapo zilipita siku tatu, wanaume ambao walitahiriwa walikuwa bado wakisikia uchungu, ndipo vijana wawili wa Yakobo, Simeoni na Lawi, kaka zake Dina, wakachukua silaha, wakaenda na kuvamia mji ambao haukujiandaa vitani, wakaua wanaume wote humo.
Genesis 34:26	Hata Hamori na mtoto wake Shekemu wakawaua kwa upanga. Kisha wakachukua Dina kutoka katika nyumba ya Shekemu, wakaenda naye.
Genesis 34:27	Ambapo hayo yaliisha, watoto wengine wa Yakobo wakaenda katika nyumba za wanaume ambao waliuawa, wakazunguka mji wote, wakachukua vitu vyote. Walifanya hivyo, kwa sababu dada yao alikuwa amebakwa na kuchafuka humo.
Genesis 34:28	Wakachukua hata kondoo, mbuzi, ngʼombe, punda, na chochote ambacho kilikuwa katika mji huo. Pia, vitu vyote ambavyo vilikuwa katika mashamba, wakavichukua.
Genesis 34:29	Wakachukua utajiri wa watu hao wote, hata watoto na wanawake wote, na vitu vyao vyote ambavyo vilikuwa katika nyumba zao.
Genesis 34:30	Basi, ambapo Yakobo aliona mambo hayo, akaambia Simeoni na Lawi kwamba, “Ona sasa! Ninyi mmeniletea ubaya. Sasa wenyeji wa nchi, Wakanaani na Waperizi, watanikasirikia. Na mimi sina watu wengi. Ikiwa wakinikusanyikia na kunipiganisha, mimi nitaangamizwa pamoja na watu wangu wote!”
Genesis 34:31	Lakini vijana wake wakamjibu kwamba, “Kweli ilikuwa vyema kumfanyia dada yetu kama malaya?”
Genesis 35:1	Siku moja, Mungu akamwambia Yakobo kwamba, “Sasa, amka, uende ukae Betheli, unijengee madhabahu huko. Ni mimi Mungu ambaye nilikutokea huko wakati ambao ulikuwa unamkimbia mkubwa wako Esau.”
Genesis 35:2	Basi, Yakobo akaambia watu wake pamoja na wote ambao walikaa naye kwamba, “Mtupe mbali sanamu za miungu migeni yote ambazo mnazo, na mjitakase. Mvue mavazi yenu, mvae mengine.
Genesis 35:3	Ndipo tutaenda Betheli, ili niende nimjengee Mungu huko mahali pa kutolea dhabihu. Mungu huyo, ndiye alikuwa ananisaidia kwa siku za mateso yangu, na ndiye alikuwa ananitangulia popote ambapo nilikuwa nikienda.”
Genesis 35:4	Basi, wakakusanya sanamu za miungu migeni yote ambazo walikuwa nazo, pamoja na bangiri za masikioni, wakampatia Yakobo. Kisha, Yakobo akavichimbia chini kwenye mti mkubwa mtakatifu ambao uko karibu na Shekemu,
Genesis 35:5	wakaondoka huko. Ambapo Yakobo na watu wake wote walikuwa wanasafiri, Mungu akaogopesha wenyeji wa miji ya jirani, wakahofu, hawajaribu kuwafuatia.
Genesis 35:6	Yakobo na watu wake wakafika Luzu, katika nchi ya Kanaani. Jina lingine la Luzu ni Betheli.
Genesis 35:7	Ambapo walifika hapo, Yakobo akajenga mahali pa kutolea dhabihu, akapaita El-Betheli, kwa kuwa hapo ndipo Mungu alijionyesha kwake, wakati ambao alikuwa anamkimbia mkubwa wake Esau.
Genesis 35:8	Kwa wakati huo, mlezi wa Rebeka ambaye alikuwa anaitwa Debora, akafa. Wakamzika chini ya mti mkubwa mtakatifu, upande wa kusini wa Betheli. Mahali hapo, Yakobo akapaita Alon-Bakuti.
Genesis 35:9	Wakati ambao Yakobo alikuwa amerudi kutoka katika nchi ya Padan-Aramu, Mungu akamtokea tena, akambariki.
Genesis 35:10	Mungu akamwambia kwamba, “Jina lako ni Yakobo. Lakini hutaitwa tena kwa jina hilo, sasa, jina lako litakuwa Israeli.” Kwa hiyo, akamwita Israeli.
Genesis 35:11	Mungu akamwambia kwamba, “Mimi ni Mungu mwenye uwezo wote. Uwe na uzao mwingi, uzidi kuongezeka, kwa kuwa katika uzao wako, ndimo litatokea taifa kubwa, na mataifa mengi, pamoja na wafalme.
Genesis 35:12	Nchi ambayo nilimpa Abrahamu na Isaka, ndiyo nitakupa wewe na uzao wako.”
Genesis 35:13	Ambapo Mungu alimaliza kusema na Yakobo, akamwacha hapo.
Genesis 35:14	Ndipo Yakobo akasimika mahali hapo jiwe la kukumbuka, kwa kuwa ndipo Mungu alikuwa anaongea naye. Akalibariki kwa kumwagilia pombe ya mizabibu na mafuta.
Genesis 35:15	Mahali hapo, Yakobo akapaita, Betheli.
Genesis 35:16	Yakobo na watu wake wote, wakaendelea na safari yao ya kutoka Betheli. Ambapo walikuwa hawajafika Efrati, uchungu mkali wa kuzaa ukamshika Raheli.
Genesis 35:17	Ambapo alikuwa bado anasumbuliwa na uchungu huo, mkunga wake akamwambia kwamba, “Usiogope, kwa kuwa umepata mtoto mwingine wa kiume.”
Genesis 35:18	Ambapo Raheli alikuwa anakaribia kufa, akaita mtoto huyo, Benoni. Lakini baba yake akamwita, Benyamini.
Genesis 35:19	Basi, Raheli akafa, wakamzika karibu na njia ya kwenda Efrati. Mahali hapo panaitwa Bethlehemu.
Genesis 35:20	Yakobo akasimika jiwe katika kaburi la Raheli, na hadi leo jiwe hilo linaonyesha mahali ambapo Raheli alizikwa.
Genesis 35:21	Israeli akaendelea na safari yake. Ambapo alifika karibu na mnara wa Ederi, akapiga hema lake hapo.
Genesis 35:22	Siku moja, ambapo Israeli alikuwa anaishi hapo, ilitokea kwamba mtoto wake Rubeni akalala na Bilha, hawala wa baba yake. Israeli akasikia juu ya jambo hilo. Yakobo huyo, alikuwa na vijana kumi na wawili.
Genesis 35:23	Vijana wa Lea ni Rubeni, mzaliwa wa kwanza kwa Yakobo, Simeoni, Lawi, Yuda, Isakari na Zabuloni.
Genesis 35:24	Vijana wa Raheli ni Yusufu na Benyamini.
Genesis 35:25	Vijana wa Bilha, mtumwa wa kike wa Raheli, ni Dani na Naftali.
Genesis 35:26	Vijana wa Zilpa, mtumwa wa kike wa Lea, ni Gadi na Asheri. Hao wote ni vijana wa Yakobo ambao walizaliwa katika nchi ya Padan-Aramu.
Genesis 35:27	Yakobo akarudi Mamre, kwa Isaka baba yake, karibu na mji wa Kiriath-Arba, ambao unaitwa Hebroni. Hapo ndipo Abrahamu na Isaka walikuwa wanaishi.
Genesis 35:28	Isaka alifikisha miaka mia moja na themanini.
Genesis 35:29	Alikuwa na maisha marefu sana na ya baraka, kisha akafa, akaungana na mababu zake. Watoto wake, Esau na Yakobo, wakamzika.
Genesis 36:1	Huu ndio uzao wa Esau, ambaye alikuwa anaitwa Edomu.
Genesis 36:2	Esau alioa wanawake wa katika nchi ya Kanaani, majina yao ni Ada na Oholibama. Ada alikuwa binti wa Eloni, Mhiti. Oholibama, yeye alikuwa binti wa Ana na mjukuu wa Sibeoni, Mhivi.
Genesis 36:3	Pia alioa Basemathi, binti wa Ishmaeli na dada yake Nebayothi.
Genesis 36:4	Ada akamzalia Esau mtoto ambaye aliitwa Elifazi. Basemathi naye akazaa mtoto ambaye aliitwa Reueli.
Genesis 36:5	Oholibama akamzalia watoto watatu, Yeushi, Yalamu na Kora. Watoto hao wote, ndio Esau alizaa katika nchi ya Kanaani.
Genesis 36:6	Kisha, Esau akachukua wake zake, watoto wake, na watu wote wa nyumbani kwake. Tena, akachukua mifugo yake yote, na vitu vyote ambavyo alikuwa amepata katika nchi ya Kanaani. Ndipo akahamia katika nchi nyingine ambayo ilikuwa mbali na mdogo wake Yakobo.
Genesis 36:7	Alifanya hivyo, kwa sababu mifugo ya Esau na Yakobo na vitu vyao vingine vyote, vilikuwa vimezidi sana. Hivyo, katika nchi ambayo walikuwa wanaishi kama wageni, haikuwatosha kukaa pamoja humo na kufugia mifugo yao yote.
Genesis 36:8	Kwa hiyo, Esau, ambaye alikuwa anaitwa Edomu, akaenda kukaa katika milima ya nchi ya Seiri.
Genesis 36:9	Huu ndio uzao wa Esau, baba wa Waedomu, wenyeji wa katika milima ya nchi ya Seiri.
Genesis 36:10	Haya ndiyo majina ya watoto wa Esau. Elifazi alizaliwa na mke wake Ada, na Reueli alizaliwa na mke wake Basemathi.
Genesis 36:11	Majina ya vijana wa Elifazi ndiyo haya, Temani, Omari, Sefo, Gatamu na Kenazi.
Genesis 36:12	Elifazi alikuwa na hawala, jina lake Timna. Yeye alimzalia mtoto wa kiume, jina lake Amaleki. Hao wote, ndio wajukuu wa Esau kwa mke wake Ada.
Genesis 36:13	Majina ya watoto wa Reueli ndiyo haya, Nahathi, Zera, Shama na Miza. Hao wote, ndio wajukuu wa Esau kwa mke wake Basemathi.
Genesis 36:14	Majina ya watoto wa Oholibama, mke wa Esau, binti wa Ana na mjukuu wa Sibeoni, ndiyo haya, Yeushi, Yalamu, na Kora.
Genesis 36:15	Haya ndiyo majina ya ambao walikuwa wakuu wa makabila wa kutoka katika uzao wa Esau. Elifazi ambaye alikuwa mzaliwa wa kwanza wa Esau, ndiye akazaa, Temani, Omari, Sefo, Kenazi,
Genesis 36:16	Kora, Gatamu na Amaleki. Hao wote ni watoto wa Elifazi, kijana wa Ada. Kila mmoja wao, ndiye alikuwa kiongozi wa kabila lake katika nchi ya Edomu.
Genesis 36:17	Majina ya watoto wa Reueli, mtoto wa Esau, ndio haya, Nahathi, Zera, Shama na Miza. Hao ndio wajukuu wa Basemathi, mke wa Esau. Kila mmoja wao, ndiye alikuwa kiongozi wa kabila lake katika nchi ya Edomu.
Genesis 36:18	Majina ya watoto wa Oholibama, mke wa Esau, ndio haya, Yeushi, Yalamu, na Kora. Hao ndio watoto wa Oholibama, binti wa Ana. Kila mmoja wao, ndiye alikuwa kiongozi wa kabila lake.
Genesis 36:19	Hao wote ndio wazawa wa Esau, ambaye alikuwa anaitwa Edomu. Kila mmoja wao, alikuwa kiongozi wa kabila lake.
Genesis 36:20	Watoto wa Seiri, Mhori, wenyeji wa katika nchi ya Edomu, ndio hawa, Lotani, Shobali, Sibeoni, Ana,
Genesis 36:21	Dishoni, Eseri na Dishani. Kila mmoja wao, alikuwa mkuu wa kabila lake miongoni mwa Wahori, ambao ni wazawa wa Seiri, katika nchi ya Edomu.
Genesis 36:22	Watoto wa Lotani, walikuwa Hori na Hemamu. Timna alikuwa dada ya Lotani.
Genesis 36:23	Watoto wa Shobali, walikuwa Alvani, Manahathi, Ebali, Shefo na Onamu.
Genesis 36:24	Watoto wa Sibeoni, walikuwa Aya na Ana. Ana huyo, ndiye aligundua chemichemi ya maji ya moto ambapo alikuwa jangwani akichunga punda za Sibeoni, baba yake.
Genesis 36:25	Watoto wa Ana, walikuwa Dishoni na dada yake Oholibama.
Genesis 36:26	Watoto wa Dishoni, walikuwa Hemdani, Eshbani, Ithrani na Kerani.
Genesis 36:27	Watoto wa Eseri, walikuwa Bilhani, Zaawani na Akani.
Genesis 36:28	Watoto wa Dishani, walikuwa Usi na Arani.
Genesis 36:29	Wakuu wa Wahori ndio hawa, Lotani, Shobali, Sibeoni, Ana,
Genesis 36:30	Dishoni, Eseri na Dishani. Kila mmoja wao, alikuwa kiongozi wa kabila lake la Wahori katika nchi ya Seiri.
Genesis 36:31	Hawa ni wafalme ambao walitawala katika nchi ya Edomu, kuanzia wakati ambao alikuwa hajapatikana mfalme yeyote katika Israeli.
Genesis 36:32	Bela mtoto wa Beori, alianza kutawala katika nchi ya Edomu. Makao yake makuu, yalikuwa katika mji wa Dinhaba.
Genesis 36:33	Ambapo Bela alikufa, Yobabu mtoto wa Zera, wa mji wa Bosra, akashika nafasi yake ya utawala.
Genesis 36:34	Ambapo Yobabu naye alikufa, Hushamu wa katika nchi ya Watemani, akashika nafasi yake ya utawala.
Genesis 36:35	Ambapo Hushamu naye alikufa, Hadadi mtoto wa Bedadi akashika nafasi yake ya utawala. Hadadi huyo, makao yake makuu yalikuwa katika Avithi. Akapiganisha na kushinda Wamidiani katika nchi ya Moabu.
Genesis 36:36	Ambapo Hadadi naye alifariki, Samla wa mji wa Masreka, akashika nafasi yake ya utawala.
Genesis 36:37	Ambapo Samla alikufa, Shauli wa mji wa Rehobothi, ambao ulikuwa karibu na mto wa Eufrate, akashika nafasi yake ya utawala.
Genesis 36:38	Ambapo Sauli alikufa, Baal-Hanani mtoto wa Akbori, akashika nafasi yake ya utawala.
Genesis 36:39	Ambapo Baal-Hanani mtoto wa Akbori alikufa, Hadadi akashika nafasi yake ya utawala. Hadadi huyo, makao yake makuu yalikuwa katika Pau. Mke wake alikuwa Mehetabeli binti wa Matredi, mjukuu wa Mezahabu.
Genesis 36:40	Wakuu wa makabila wa ukoo wa Esau, kulingana na makabila yao na miji yao, ndio haya, Timna, Alva, Yethethi,
Genesis 36:41	Oholibama, Ela, Pinoni,
Genesis 36:42	Kenazi, Temani, Mibsari,
Genesis 36:43	Magdieli na Iramu. Hao ndio wakuu wa makabila ya Edomu. Na miji ambayo walikuwa wanaishi humo, ikabeba majina yao. Wakuu hao wote walikuwa wazawa wa Esau, ambaye alikuwa babu wa Waedomu.
Genesis 37:1	Yakobo akaendelea kuishi katika nchi ya Kanaani, mahali ambapo baba yake alikuwa anaishi kama mgeni.
Genesis 37:2	Hizi ndizo habari za uzao wa Yakobo. Yusufu, ambapo alikuwa kijana wa miaka kumi na saba, alikuwa anaenda kuchunga mbuzi na kondoo akiwa pamoja na ndugu zake, watoto wa Bilha na wa Zilpa, wake wa baba yake. Yusufu akawa anamwambia baba yao habari juu ya tabia mbaya za ndugu zake.
Genesis 37:3	Yakobo, ambaye ni Israeli, alimpenda Yusufu kuzidi watoto wake wote, kwa kuwa alimzaa katika uzee wake. Akamshonea Yusufu kanzu nzuri sana.
Genesis 37:4	Ndugu zake waliona kwamba, baba yao anapenda Yusufu kuwazidi wao, kwa hiyo wakamchukia Yusufu na hawakuongea naye vizuri.
Genesis 37:5	Siku moja usiku, Yusufu akaota ndoto. Ambapo alienda kusimulia ndugu zake ndoto hiyo, wakazidi kumchukia.
Genesis 37:6	Akawaambia kwamba, “Msikilize ndoto ambayo nimeota.
Genesis 37:7	Nimeota kwamba, sisi wote tulikuwa katika shamba tukifunga mafungu. Mara moja, fungu langu likainuka likasimama wima, na mafungu yenu yakaja kuzunguka fungu langu na kuliinamia.”
Genesis 37:8	Ndugu zake wakamwuliza kwamba, “Sasa unataka kutuambia kwamba, utakuwa kiongozi wetu? Au unafikiri kwamba, utakuwa na uwezo kutuzidi sisi?” Ndoto na maneno yake hayo, yakasababisha wazidi kumchukia sana.
Genesis 37:9	Yusufu akaota tena ndoto nyingine. Akasimulia ndugu zake kwamba, “Msikilize, nimeota ndoto nyingine. Nimeona jua, mwezi na nyota kumi na moja vikiniinamia.”
Genesis 37:10	Ambapo alisimulia baba yake pia ndoto hiyo, baba akamkataza, akamwambia kwamba, “Ni ndoto gani hiyo umeota? Mimi, mama yako na ndugu zako wote tutakuja kukuinamia wewe mpaka chini?”
Genesis 37:11	Ndugu zake hao, wakamwonea wivu, lakini baba yao akawa anafikiria juu ya jambo hilo.
Genesis 37:12	Siku moja, ndugu zake Yusufu wakaenda kuchunga mifugo ya baba yao karibu na Shekemu.
Genesis 37:13	Ndipo Yakobo akamwambia Yusufu kwamba, “Unajua kwamba ndugu zako walienda kuchunga mifugo Shekemu. Sasa ninataka nikutume kwao.” Yusufu akamjibu kwamba, “Haya baba, mimi niende.”
Genesis 37:14	Baba yake akamwambia kwamba, “Nenda ukawaangalie ndugu zako na mifugo kama wako salama. Kisha urudi uniambie.” Ndipo, akamtuma kutoka bondeni la Hebroni. Yusufu ambapo alikaribia Shekemu,
Genesis 37:15	mtu mmoja akamkuta akiwa anatangatanga mwituni humo. Mtu huyo akamwuliza kwamba, “Unatafuta nini?”
Genesis 37:16	Yusufu akamjibu kwamba, “Ninatafuta ndugu zangu. Unaweza kuniambia ambapo wanachungia mifugo yao?”
Genesis 37:17	Mtu huyo akamwambia kwamba, “Waliondoka hapa, niliwasikia wakisema kwamba, ‘Twende Dotani.’” Ndipo Yusufu akatoka hapo, akafuata ndugu zake hadi Dotani, akawakuta huko.
Genesis 37:18	Ambapo ndugu zake walimwona akingali mbali, wakafanya njama ya kumwua.
Genesis 37:19	Wakaambiana kwamba, “Mwone mtoaji wa ndoto yule anakuja.
Genesis 37:20	Sasa tumwue, tumtupe shimoni. Tutasema kwa baba kwamba, ameliwa na mnyama mkali wa mwituni. Tutaona ndoto zake hizo zitakuwaje!”
Genesis 37:21	Lakini Rubeni, ambapo alisikia maneno hayo, akatafuta njia ya kumsaidia Yusufu kutoka mikononi mwao. Akaambia wadogo zake kwamba, “Tusimwue.
Genesis 37:22	Msimwage damu yake! Mtupeni katika shimo hili la jangwani, lakini msimguse.” Alisema hivyo, kwa kutafuta njia ya kumsaidia Yusufu, amrudishe kwa baba yake.
Genesis 37:23	Basi, Yusufu ambapo alifika kwa ndugu zake, wakamshika na kuvua kanzu yake nzuri ambayo alikuwa amevaa.
Genesis 37:24	Kisha wakamtupa katika shimo, lakini shimo hilo, halikuwa na maji.
Genesis 37:25	Ambapo walikuwa wamekaa kula chakula, wakainua macho yao, wakaona kundi la Waishmaeli walikuwa wanatoka Gileadi wakienda Misri. Ngamia zao zilikuwa zimebeba ubani, zeri na manemane.
Genesis 37:26	Yuda akaambia ndugu zake kwamba, “Tunapata faida gani tukiua mdogo wetu na kuficha damu yake?
Genesis 37:27	Afadhali tumwuze kwa Waishmaeli hao wanakuja. Tusimwue, kwa sababu huyu ni mdogo wetu na damu yake na ya kwetu ni moja.” Ndugu zake wakakubaliana naye.
Genesis 37:28	Ambapo wafanya biashara wa Waishmaeli hao walifika hapo, ndugu zake Yusufu wakamtoa kutoka shimoni, wakamwuza kwa gharama ya vipande vya fedha ishirini. Ndipo Waishmaeli wakaenda naye Misri.
Genesis 37:29	Wakati huo, Rubeni hakuwepo. Ambapo alirudi shimoni hapo, akakuta Yusufu hayumo. Hapo hapo akararua mavazi yake kwa huzuni.
Genesis 37:30	Akarudi kwa ndugu zake, akawaambia kwamba, “Yusufu hayupo katika shimo humo! Sasa nitaenda wapi mimi?”
Genesis 37:31	Basi, wakachinja mbuzi, wakachukua kanzu ya Yusufu, wakaichovya katika damu ya mbuzi.
Genesis 37:32	Kisha wakapeleka kanzu hiyo kwa baba yao, wakasema kwamba, “Kanzu hii, sisi tumeokota. Uichunguze vizuri, uone kama ni ya mtoto wako.”
Genesis 37:33	Baba yao akaitambua, akalia kwamba, “Hii ni kanzu ya mtoto wangu! Ameliwa na mnyama mkali wa mwituni. Kweli, Yusufu ameraruliwa vipande vipande!”
Genesis 37:34	Yakobo akararua mavazi yake kwa huzuni, akavaa mavazi ya magunia kiunoni na kulilia mtoto wake kwa siku nyingi.
Genesis 37:35	Watoto wake wote, wa kiume na wa kike, wakaenda kumfariji, lakini akakataa kufarijiwa. Akasema kwamba, “Mniache, mimi nitaendelea kulilia mtoto wangu, hadi ambapo nitaenda kuzimu huku aliko.” Hivyo, baba yao akaendelea kumlilia.
Genesis 37:36	Wakati huo, wafanya biashara wale wakafika Misri, wakamwuza Yusufu kwa tajiri mmoja, jina lake Potifa. Potifa huyo, alikuwa mkuu wa maaskari ambao wanalinda Farao, mfalme wa Misri.
Genesis 38:1	Wakati huo, Yuda akaacha ndugu zake, akaenda kukaa pamoja na mtu mmoja Mwadulami, ambaye alikuwa anaitwa Hira.
Genesis 38:2	Ambapo alikuwa huko, Yuda akaona binti wa Shua, ambaye alikuwa Mkanaani. Basi, akamwoa, akalala naye,
Genesis 38:3	naye akachukua mimba, akazaa mtoto wa kiume. Yuda akamwita Eri.
Genesis 38:4	Tena akachukua mimba nyingine, akazaa mtoto mwingine wa kiume, akamwita Onani.
Genesis 38:5	Ndipo tena akazaa mtoto mwingine wa kiume, akamwita Shela. Wakati huo, Yuda alikuwa katika Kezibu.
Genesis 38:6	Ambapo muda ulifika, Yuda akamwoza Eri mwanamke ambaye alikuwa anaitwa Tamari.
Genesis 38:7	Lakini Eri, mzaliwa wa kwanza wa Yuda, alikuwa na tabia mbaya mbele ya Bwana Mungu, ndivyo Mungu akamwua.
Genesis 38:8	Yuda akamwambia Onani kwamba, “Urithi mke wa mkubwa wako, kwa kuwa ndivyo unatakiwa ufanye. Uzae naye, ili umfanyie ndugu yako ukoo.”
Genesis 38:9	Lakini Onani alijua kwamba, wazawa hao hawatakuwa wake. Kwa hiyo, ambapo alilala na mke wa ndugu yake, akamwagia nje, ili asimzalie mkubwa wake watoto.
Genesis 38:10	Jambo ambalo Onani alifanya, halikuwa zuri kwa Bwana Mungu, ndivyo Mungu akamwua.
Genesis 38:11	Yuda akamwambia mkamwana wake Tamari kwamba, “Sasa, rudi uende ukae kwenu, ubaki mjane, hadi wakati ambao mtoto wangu Shela atakuwa amekuwa mkubwa.” Yuda alifanya hivyo, kwa sababu alidhani kwamba, labda Shela naye, angekufa kama ambavyo wakubwa wake walikufa. Kwa hiyo, Tamari akarudi nyumbani kwa baba yake.
Genesis 38:12	Ambapo zilipita siku nyingi, mke wa Yuda, binti wa Shua, akafa. Ambapo Yuda alimaliza siku za maombolezo, akaenda Timna pamoja na rafiki yake Hira, Mwadulami. Wakaenda kwa watu ambao wanakata manyoya ya kondoo zake.
Genesis 38:13	Ambapo Tamari alisikia kwamba baba mkwe wake yuko njiani kwenda Timna kukata manyoya ya kondoo zake,
Genesis 38:14	akavua nguo zake za ujane, akajifunika shera ili asijulikane. Ndipo akaenda kukaa langoni, mahali pa kuingilia Enaimu, karibu na njia ya kwenda Timna. Alifanya hivyo, kwa kuwa aliona Shela alikuwa mtu mkubwa, lakini hakurithishwa awe mke wake.
Genesis 38:15	Ambapo Yuda aliona Tamari amejifunika shera usoni, akadhani kwamba, ni malaya.
Genesis 38:16	Hakujua kwamba, ni mkamwana wake. Basi, akamsogelea kando ya njia, akamwambia kwamba, “Njoo sasa, napenda kulala na wewe.” Tamari akamwuliza kwamba, “Nikikubali kulala na wewe, utanipa nini?”
Genesis 38:17	Yuda akamjibu kwamba, “Nitakupatia mwanambuzi kutoka katika kundi langu.” Tamari akamwambia kwamba, “Weka hapo kitu cha kuthibitisha kwamba, utaniletea mwanambuzi huyo.”
Genesis 38:18	Yuda akamwuliza kwamba, “Nikupatie kithibitisho gani?” Akamwambia kwamba, “Unipatie mkufu wenye muhuri yako, pamoja na fimbo ambayo umeshikilia.” Yuda akampatia vitu hivyo, akalala naye. Hivyo, Tamari akachukua mimba.
Genesis 38:19	Tamari akarudi nyumbani, akavua shera ambayo alikuwa amejifunika kichwani, akavaa tena nguo zake za ujane.
Genesis 38:20	Ndipo Yuda akatuma rafiki yake Hira, Mwadulami, apelekee mwanamke yule mwanambuzi, ili mwanamke huyo amrudishie vitu ambavyo Yuda alimwachia, lakini Hira hakumpata.
Genesis 38:21	Akauliza wenyeji wa Enaimu kwamba, “Yuko wapi mwanamke malaya ambaye alikuwa pembeni ya njia hapa?” Nao wakamjibu kwamba, “Hapa hayupo mwanamke malaya.”
Genesis 38:22	Hira akarudi kwa Yuda, akamwambia kwamba, “Sikumpata, wenyeji wa hapo waliniambia kwamba, ‘Hapa hayupo mwanamke malaya.’ ”
Genesis 38:23	Yuda akasema kwamba, “Acha achukue vitu vyangu, tusije kuaibishwa. Ona, nimejitahidi kumpelekea mwanambuzi, lakini hukumpata.”
Genesis 38:24	Ambapo miezi mitatu ilipita, Yuda akaambiwa kwamba, “Tamari, mkamwana wako, amekuwa malaya, ametembea nje, amechukua mimba!” Yuda akaamuru kwamba, “Mumtoe nje ya mji, mumchome na moto afe!”
Genesis 38:25	Wakati ambao walikuwa wakimtoa nje, Tamari akatuma habari kwa baba mkwe kwamba, “Mwenye vitu hivi, ndiye amenipatia mimba. Ninakuomba utambue pete hii, kamba yake na fimbo hii, ni vya nani.”
Genesis 38:26	Yuda alitambua vitu hivyo, akasema kwamba, “Tamari ni mwadilifu kuzidi mimi, kwa kuwa sikumpa urithi kwa mtoto wangu Shela.” Kuanzia hapo, Yuda hakulala tena na Tamari.
Genesis 38:27	Wakati wa kujifungua kwa Tamari ukafika, ikajulikana kwamba, ana mimba ya mapacha.
Genesis 38:28	Ambapo alikuwa akisukuma, mtoto mmoja akatoa mkono, mkunga akafunga mkono huo nyuzi mwekundu, akasema kwamba, “Huyu ndiye ametangulia kuzaliwa.”
Genesis 38:29	Lakini mtoto huyo alirudisha mkono ndani, mwenzake akatangulia kuzaliwa. Mkunga akasema kwamba, “Mbona wewe umetoka kwa nguvu?” Kwa hiyo, akaitwa Peresi.
Genesis 38:30	Ndipo akazaliwa ndugu yake, akiwa na nyuzi mwekundu kwenye mkono, naye akaitwa Zera.
Genesis 39:1	Ambapo Waishmaeli wale walikuwa wamefika katika nchi ya Misri pamoja na Yusufu, wakamwuza huko kwa mtawala mmoja, ambaye alikuwa anaitwa Potifa, Mmisri. Potifa huyo, alikuwa mkuu wa maaskari ambao wanalinda farao.
Genesis 39:2	Bwana Mungu alikuwa pamoja na Yusufu, kwa hiyo akastawi. Alikuwa anaishi katika nyumba ya mkuu wake Mmisri.
Genesis 39:3	Potifa akaona kwamba, Bwana Mungu yuko pamoja na Yusufu, ndiye alimpatia uwezo wa mambo yote ambayo alifanya.
Genesis 39:4	Yusufu akapata kukubaliwa na Potifa, mkuu wake. Ndipo Potifa akamfanya Yusufu kuwa msimamizi wa nyumba yake na vitu vyake vyote.
Genesis 39:5	Kuanzia ambapo Potifa alimweka Yusufu awe msimamizi wa nyumba yake na vitu vyake vyote, Bwana Mungu akabariki nyumba ya Potifa, kwa ajili ya Yusufu. Baraka za Bwana Mungu, zikawa juu ya vitu vyake vyote, nyumbani na shambani.
Genesis 39:6	Potifa akamwacha Yusufu asimamie vitu vyake vyote, mwenyewe hakushughulikia chochote, isipokuwa chakula ambacho anakula mwenyewe. Yusufu alikuwa kijana mzuri wa kupendeza macho.
Genesis 39:7	Ambapo siku fulani zilipita, mke wa Potifa akatamani Yusufu, akamwambia kwamba, “Njoo ulale na mimi.”
Genesis 39:8	Lakini Yusufu akakataa, akamwambia mwanamke huyo kwamba, “Sikiliza! Mkuu wangu amenipa mamlaka juu ya vitu vyote nyumbani hapa. Kwa huwa nipo mimi, hajishughulishi na kitu chochote katika nyumba yake.
Genesis 39:9	Nyumbani humu, hakuna mkuu ambaye ananizidi mimi. Bwana wangu hakunikataza kufanya chochote nyumbani hapa, mbali na wewe mwenyewe, kwa kuwa wewe ni mke wake. Sasa, vipi naweza kufanya kitu kibaya hiki, nimkosee Mungu?”
Genesis 39:10	Mwanamke huyo akaendelea kumtongoza Yusufu kila siku, ili akubali alale naye. Lakini Yusufu hakukubali hilo, bali alikuwa anakataa hata kuwa naye karibu.
Genesis 39:11	Siku moja, Yusufu aliingia ndani ya nyumba kufanya kazi zake kama ambavyo alizoea. Wakati huo, hakuwepo mtumishi yeyote ndani ya nyumba humo.
Genesis 39:12	Ndipo mke wa Potifa akashika nguo za Yusufu, akamwambia kwamba, “Njoo, lala na mimi!” Lakini Yusufu akamponyoka, akaacha nguo yake mikononi mwake, akakimbilia nje.
Genesis 39:13	Ambapo mke wa Potifa aliona kwamba Yusufu ameacha nguo yake mikononi mwake na kukimbilia nje,
Genesis 39:14	akaita watumishi wake, akawaambia kwamba, “Angalieni, mtumishi wa Kihebrania ambaye mume wangu ametuletea, ametuaibisha! Alikuja kwangu akitaka alale na mimi. Lakini nikapiga kelele.
Genesis 39:15	Ambapo alisikia ninapiga kelele, akakurupuka kwenda nje, akaacha nguo yake nami.”
Genesis 39:16	Basi, mwanamke huyo akatunza nguo hiyo, hadi ambapo mume wake alirudi nyumbani.
Genesis 39:17	Ambapo alifika, akamwambia maneno hayo hayo kwamba, “Mtumishi wa Kihebrania ambaye umetuletea nyumbani hapa, alikuja kwangu kunifanyia aibu!
Genesis 39:18	Lakini ambapo nilipiga kelele, akaacha nguo yake nami, akakimbilia nje!”
Genesis 39:19	Ambapo Potifa alisikia maneno ya mke wake akisema, “Ni hivyo mtumishi wako amenifanyia,” Potifa akakasirika sana.
Genesis 39:20	Ndipo akamkamata Yusufu, akamweka gerezani ambamo wafungwa wengine wa mfalme walikuwa. Yusufu akakaa humo.
Genesis 39:21	Lakini Bwana Mungu akawa pamoja na Yusufu, akamfadhili na kusababisha kwamba, akubaliwe na mkuu wa wafungwa.
Genesis 39:22	Mkuu huyo akamfanya Yusufu awe msimamizi wa wafungwa wote. Mambo yote ambayo yalifanywa gerezani humo, yalikuwa yanafanywa kwa mamlaka ya Yusufu.
Genesis 39:23	Mkuu wa wafungwa, hakujisumbua tena na kazi yoyote ambayo alimpa Yusufu, kwa sababu Bwana Mungu alikuwa pamoja na Yusufu, akamsaidia kufanikiwa kwa lolote ambalo alifanya.
Genesis 40:1	Ambapo siku fulani zilipita, watumishi wawili wa mfalme wa Misri, wakamkosea. Watumishi hao walikuwa mpishi mkuu wa mikate na mnyweshaji mkuu wa vinywaji kwa farao, mfalme wa Misri.
Genesis 40:2	Farao akakasirikia watumishi wake wakuu hao,
Genesis 40:3	akawatia kifungoni katika gereza la mkuu wa maaskari ambao wanalinda farao, ambamo Yusufu alikuwa amefungwa.
Genesis 40:4	Mkuu wa walinzi huyo, akateua Yusufu kwamba, awahudumie, naye akawahudumia. Nao wakabaki kifungoni humo kwa muda fulani.
Genesis 40:5	Basi, siku moja usiku, wakiwa kifungoni humo, mnyweshaji mkuu wa vinywaji na mpishi mkuu wa mikate wa mfalme, wakaota ndoto. Kila mmoja akaota ndoto yake, na kila ndoto ilikuwa na maana yake.
Genesis 40:6	Asubuhi yake, ambapo Yusufu alienda kuwaona, akakuta wamehuzunika.
Genesis 40:7	Kwa hiyo, Yusufu akauliza watumishi wakuu hao wa farao, ambao walikuwa naye kifungoni katika nyumba ya bwana wake kwamba, “Mbona leo nyuso zenu zimehuzunika?”
Genesis 40:8	Wakamwambia kwamba, “Tumeota ndoto, lakini hayupo mtu wa kututafsiria.” Yusufu akawaambia kwamba, “Ninawaomba mniambie ndoto zenu. Mungu ambaye anajua mambo yote, atanielekeza maana ya ndoto zenu.”
Genesis 40:9	Basi, mnyweshaji mkuu wa vinywaji akasimulia Yusufu ndoto yake, akamwambia kwamba, “Katika ndoto yangu, niliona mzabibu mbele yangu,
Genesis 40:10	ulikuwa na matawi matatu. Ambapo ulianza kuchipua majani, hapo hapo maua yakachanua na ukatoa zabibu ambazo zimeiva.
Genesis 40:11	Nilikuwa na kikombe cha farao mkononi mwangu, nikachuma zabibu, nikazikamulia katika kikombe mle, nikampatia farao mkononi.”
Genesis 40:12	Yusufu akamwambia kwamba, “Tafasiri ya ndoto yako ndiyo hii. Matawi matatu hayo, ni siku tatu.
Genesis 40:13	Ambapo siku tatu zitakuwa zimepita, farao atakutoa kifungoni na kukurudisha katika kazi yako. Utakuwa unampa farao kikombe mikononi mwake, kama ambavyo ulikuwa ukifanya zamani.
Genesis 40:14	Lakini ninakuomba, mambo yako yakienda vizuri, unikumbuke, unifanyie mazuri, uniseme vizuri kwa farao, ili mimi nami, niweze kutoka kifungoni humu.
Genesis 40:15	Kweli mimi nilitolewa katika nchi ya Wahebrania kwa nguvu, na hapa Misri sikukosa jambo lolote la kusababisha niwekwe kifungoni.”
Genesis 40:16	Basi, mpishi mkuu wa mikate wa farao, ambapo alisikia tafasiri hiyo kuwa nzuri, akamwambia Yusufu kwamba, “Na mimi nami, niliota ndoto. Niliota kwamba, nilikuwa nimejitwisha nyungo tatu za mikate kichwani kwangu.
Genesis 40:17	Katika ungo wa juu, vilikuwemo vyakula vya farao vya aina zote za kuoka, lakini ndege wakala vyakula hivyo nilikuwa nimebeba.”
Genesis 40:18	Yusufu akamwambia kwamba, “Tafasiri ya ndoto yako ndiyo hii. Nyungo tatu hizo, ni siku tatu.
Genesis 40:19	Ambapo siku tatu zitakuwa zimepita, farao atakutoa kifungoni, atakukata kichwa chako, atakuningʼiniza kwenye mti, na mwili wako utaliwa na ndege.”
Genesis 40:20	Basi, siku ya tatu ikafika, ilikuwa siku ya sherehe ya kuzaliwa kwa farao. Farao akafanyia sherehe watumishi wake wote. Akatoa kifungoni mpishi wake wa mikate na mnyweshaji wake wa vinywaji, akawaweka mbele ya watumishi wake.
Genesis 40:21	Kisha, akamrudisha mnyweshaji wa vinywaji katika kazi yake ya kunywesha, aendelee kumpa farao kikombe chake.
Genesis 40:22	Lakini akaningʼiniza mpishi wa mikate kwenye mti. Hivyo, ilitokea kama ambavyo Yusufu alitafsiria ndoto zao.
Genesis 40:23	Lakini mnyweshaji mkuu huyo akamsahau Yusufu, hakumkumbuka tena.
Genesis 41:1	Ambapo ilipita miaka miwili, farao naye akaota ndoto. Katika ndoto yake hiyo, aliota kwamba amesimama pembeni ya mto ya Naili.
Genesis 41:2	Akaona ngʼombe wanene saba wazuri wakitoka mtoni, wanachunga kwenye nyasi.
Genesis 41:3	Ndipo walitoka ngʼombe wengine saba wabaya ambao walikuwa wamekonda sana, walisimama pembeni ya mto, karibu na ngʼombe wanene hao.
Genesis 41:4	Kisha, ngʼombe saba wabaya ambao wamekonda, wakala ngʼombe wanene saba wazuri hao. Hapo, farao akazinduka kutoka usingizini.
Genesis 41:5	Ambapo alilala tena, akaota ndoto ya pili. Katika ndoto yake hiyo, akaona masuke makubwa mazuri saba, yakichipuka katika bua moja.
Genesis 41:6	Kisha akaona masuke mengine saba membamba ambayo yamekaushwa na upepo mkali wa kutokea jangwani.
Genesis 41:7	Masuke membamba saba hayo, yakameza masuke makubwa mazuri hayo ambayo yamejaa ngano. Ambapo farao alizinduka kutoka usingizini, akatambua kwamba, ilikuwa ni ndoto.
Genesis 41:8	Ambapo kulikucha, farao akashikwa na hofu. Hivyo, akaita waganga wote wa Misri, pamoja na wataalamu wote wenye hekima. Akawasimulia ndoto zake, lakini hakuna mtu ambaye aliweza kumtafsiria maana yake.
Genesis 41:9	Ndipo mnyweshaji mkuu wa vinywaji, akaambia farao kwamba, “Mfalme wetu, leo nimekumbuka makosa yangu!
Genesis 41:10	Wakati ambao ulitukasirikia mimi na mpishi mkuu wa mikate, ulitufungia gerezani kwa mkuu wa walinzi wako.
Genesis 41:11	Siku moja usiku, tuliota ndoto, kila mmoja aliota ndoto yenye maana yake.
Genesis 41:12	Tulikuwa humo pamoja na kijana mmoja wa Wahebrania, ambaye alikuwa mtumwa wa mkuu wa walinzi wako. Ambapo tulimsimulia ndoto zetu, akatutafsiria vizuri kufuatana na jinsi ambavyo kila mmoja wetu aliota.
Genesis 41:13	Na kweli, mambo yakawa kama ambavyo alitutafsiria. Mimi nilirudishwa katika kazi yangu, na mpishi mkuu wa mikate, yeye akaningʼinizwa kwenye mti.”
Genesis 41:14	Basi, farao akaamuru Yusufu aletwe. Wakamtoa haraka kutoka gerezani, naye akanyoa nywele, na kubadilisha nguo zake. Kisha, akaja mbele ya farao.
Genesis 41:15	Farao akamwambia Yusufu kwamba, “Mimi nimeota ndoto, lakini hakuna mtu wa kunitafsiria. Nimesikia habari juu yako kwamba, wakati ambao ukisimuliwa ndoto, unaweza kuitafsiri.”
Genesis 41:16	Yusufu akamjibu farao kwamba, “Mimi sina uwezo huo, lakini Mungu atakupa jibu ambalo linakufaa, Farao.”
Genesis 41:17	Kisha, farao akaambia Yusufu kwamba, “Katika ndoto yangu, niliota kwamba, nimesimama pembeni ya mto wa Naili.
Genesis 41:18	Nikaona ngʼombe wanene saba wazuri wakitoka mtoni, wakawa wanachunga kwenye nyasi.
Genesis 41:19	Ndipo, walitoka ngʼombe wengine saba wadhaifu, wabaya ambao walikuwa wamekonda sana. Katika nchi yote ya Misri, sijawahi kuona ngʼombe dhaifu kama hao.
Genesis 41:20	Ndipo ngʼombe saba wabaya ambao wamekonda, wakala ngʼombe wanene saba ambao walijitokea kwanza.
Genesis 41:21	Lakini, ambapo walimaliza kula, hakuna mtu ambaye anaweza kujua kwamba wamekula, kwa kuwa wakabakia wamekonda kama mwanzoni. Hapo nikazinduka kutoka usingizini.
Genesis 41:22	“Kisha, nikaota ndoto nyingine. Katika ndoto hiyo, nikaona masuke mazuri saba ambayo yamejaa ngano, yakichipuka katika bua moja.
Genesis 41:23	Kisha nikaona masuke mengine saba membamba matupu, ambayo yamekaushwa na upepo mkali wa kutokea jangwani.
Genesis 41:24	Masuke membamba saba hayo, yakala masuke mazuri saba. Basi, niliambia waganga juu ya ndoto hizo, lakini hakuna mtu ambaye aliweza kunitafsiria maana yake.”
Genesis 41:25	Ndipo Yusufu akaambia farao kwamba, “Ndoto zako zote mbili, maana yake ni mmoja. Mungu amekuonyesha mambo ambayo atafanya hivi karibuni.
Genesis 41:26	Ngʼombe saba wanene, ni miaka saba. Na masuke saba mazuri, ni miaka saba. Ndoto hizo zote, maana yake ni mmoja.
Genesis 41:27	Ngʼombe saba wabaya ambao wamekonda, ambao walifuata ngʼombe wanene hao, ni miaka saba ya njaa. Na masuke saba matupu ambayo yalikaushwa na upepo wa kutokea mashariki, ni miaka saba ya njaa.
Genesis 41:28	“Kama ambavyo nilikuambia, farao, Mungu amekuonyesha mambo ambayo atafanya hivi karibuni.
Genesis 41:29	Itakuwepo miaka saba ya shibe katika nchi yote ya Misri.
Genesis 41:30	Kisha, itakuja miaka mingine saba ya njaa, na shibe hiyo yote itasahauliwa. Njaa hiyo itaharibu nchi yote.
Genesis 41:31	Watu hawatakumbuka miaka ya shibe hiyo, kutokana na njaa kali sana ambayo itafuata nchini humo.
Genesis 41:32	Ndoto yako hiyo, ilikujia mara mbili hivyo, kukuonyesha kwamba, Mungu ameamua mambo hayo, na atayafanya hivi karibuni.
Genesis 41:33	“Sasa Farao, unatakiwa ujitafutie mtu wa hekima na busara, umpe jukumu la kusimamia nchi yote ya Misri.
Genesis 41:34	Tena, uchague wasimamizi wengine katika nchi yote, uwatume wakusanye fungu la tano ya mavuno yote ya Misri. Ufanye hivyo kwa muda wote wa miaka saba ya shibe.
Genesis 41:35	Wasimamizi hao, wakusanye mavuno yote kwa miaka saba ya shibe. Wakusanye nafaka nyingi katika kila mji, waitunze yote vizuri chini ya mamlaka yako.
Genesis 41:36	Nafaka hiyo, itakuwa hazina ya nchi ya Misri kwa miaka saba ya njaa ambayo inakuja, ili nchi isije kuangamia kwa njaa.”
Genesis 41:37	Basi, maneno ya Yusufu yalikubaliwa na farao na viongozi wake wote.
Genesis 41:38	Farao akauliza viongozi wake kwamba, “Huyu mtu ana roho ya Mungu. Wapi tutapata mtu mwingine kama huyu?”
Genesis 41:39	Ndipo farao akaambia Yusufu kwamba, “Mungu ndiye alikuonyesha mambo hayo yote, na hakuna mtu mwingine wa hekima na busara kama wewe.
Genesis 41:40	Kwa hiyo basi, wewe utakuwa msimamizi wa nyumba yangu ya kifalme, na watu wote wa nchi yangu watakuwa wanakutii. Ni mimi peke yangu, nitakuwa mkuu wako, kwa sababu mimi ndiye mfalme wa nchi.”
Genesis 41:41	Kisha farao akaambia Yusufu kwamba, “Sasa, ninakufanya uwe mtawala wa nchi yote ya Misri.”
Genesis 41:42	Ndipo akavua pete yake ya muhuri katika kidole, akamvalisha Yusufu. Tena, akamvalisha nguo nzuri za gharama kubwa, pamoja na mkufu wa dhahabu shingoni.
Genesis 41:43	Akampandisha katika mkokoteni wake wa pili wa farasi, na walinzi wakatangulia mbele ya Yusufu huku wakipiga kelele kwamba, “Mpige magoti!” Ndivyo farao alimweka Yusufu awe mtawala wa nchi yote ya Misri.
Genesis 41:44	Ndipo akaambia Yusufu kwamba, “Mimi ndimi farao, lakini nikuambie kwamba, katika nchi ya Misri hii yote, mtu yeyote asifanye jambo lolote bila wewe kumruhusu.”
Genesis 41:45	Farao akampa Yusufu jina la Kimisri, Safenath-Panea. Pia, akamwozesha Asenati, binti wa Potifera, ambaye alikuwa kuhani wa mji wa Oni. Yusufu akaanza kutembelea nchi yote ya Misri.
Genesis 41:46	Wakati ambao Yusufu alianza kumfanyia kazi farao, mfalme wa Misri, alikuwa na miaka thelathini. Akatoka katika nyumba ya farao, akaenda kuchungulia nchi yote ya Misri.
Genesis 41:47	Kwa miaka saba hiyo ya shibe, mashamba ya Misri yakatoa mavuno mengi sana.
Genesis 41:48	Hivyo, Yusufu akawa anakusanya chakula katika miji yote ya Misri kwa muda wa miaka saba ya shibe. Akatunza chakula cha mashamba ambayo yako karibu na kila mji.
Genesis 41:49	Yusufu akatunza nafaka nyingi, ilikuwa kama mchanga wa bahari. Nafaka ilikuwa nyingi sana, akaacha kuihesabu, kwa kuwa kiwango chake kilikuwa kimepitiliza.
Genesis 41:50	Ambapo muda wa njaa ulikuwa haujaja, Asenati, binti wa Potifera, ambaye alikuwa kuhani wa mji wa Oni, akamzalia Yusufu watoto wawili wa kiume.
Genesis 41:51	Mtoto wake wa kwanza, Yusufu akampa jina Manase, akasema kwamba, “Mungu amefanya kwamba nisahau mateso yangu yote na ndugu zangu ambao wanaishi kwa baba.”
Genesis 41:52	Mtoto wake wa pili, akampa jina Efraimu, akasema kwamba, “Mungu amemaliza kunipa wazawa katika nchi ya mateso yangu.”
Genesis 41:53	Mwishowe, miaka saba ya shibe katika nchi ya Misri ikapita.
Genesis 41:54	Ndipo ikaanza miaka saba ya njaa, kama ambavyo Yusufu alikuwa amesema. Ikawepo njaa katika nchi zote zingine, lakini nchi yote ya Misri ilikuwa na chakula.
Genesis 41:55	Ambapo muda ulifika kwamba watu wa Misri walianza kupata njaa, wakamlilia farao ili awape chakula. Farao akaambia Wamisri wote kwamba, “Mwende kwa Yusufu. Chochote ambacho atawaambia, mfanye.”
Genesis 41:56	Njaa ikawa kali, ikaenea katika nchi yote ya Misri. Ndipo Yusufu akakubali kwamba, ghala zote zifunguliwe, akauzia Wamisri chakula.
Genesis 41:57	Pia, watu kutoka nchi zingine nyingi, wakaja Misri ili Yusufu awauzie nafaka, kwa kuwa njaa ilikuwa kali duniani kote.
Genesis 42:1	Basi, Yakobo akasikia kwamba, nafaka inapatikana katika nchi ya Misri. Kwa hiyo, akaambia vijana wake kwamba, “Mbona mmekaa hapa kuangaliana bila kufanya lolote!
Genesis 42:2	Nimesikia kwamba, nafaka inapatikana katika nchi ya Misri. Sasa, mwende mtununulie nafaka huko, tusije kufa kwa njaa hapa.”
Genesis 42:3	Ndipo ndugu zake Yusufu kumi wakaanza safari, wakateremka Misri, ili wanunue nafaka huko.
Genesis 42:4	Lakini Yakobo hakumkubalia Benyamini, mdogo wa Yusufu, aende pamoja na ndugu zake, kwa kuwa aliogopa kwamba, angepata shida.
Genesis 42:5	Vijana wa Yakobo wakawa miongoni mwa watu wengine ambao walikuwa wakienda Misri kununua chakula, kwa kuwa nchi ya Kanaani ilikuwa na njaa kali sana.
Genesis 42:6	Wakati huo, Yusufu ndiye alikuwa mtawala katika nchi ya Misri, na ndiye alikuwa akiuza nafaka kwa watu wote. Siku moja, ndugu zake wakaja kwake, wakapiga magoti na kuinamisha nyuso zao chini.
Genesis 42:7	Ambapo Yusufu aliona ndugu zake, akawatambua, lakini akajifanya kama hawajui, akaongea nao kwa ukali. Akawauliza kwamba, “Ninyi mmetoka wapi?” Wakamjibu kwamba, “Tumetoka nchi ya Kanaani, tumekuja kununua chakula.”
Genesis 42:8	Ingawa Yusufu alitambua ndugu zake, lakini wao hawakumtambua.
Genesis 42:9	Ndipo akakumbuka ndoto zake ambazo aliota juu yao, akawaambia kwamba, “Ninyi ni wapelelezi! Mmekuja kupeleleza udhaifu wa nchi yetu.”
Genesis 42:10	Wakamjibu kwamba, “Sivyo, mkuu wetu! Sisi ni watumishi wako, tumekuja kununua chakula.
Genesis 42:11	Sisi wote ni watoto wa baba mmoja, sisi ni waaminifu, si wapelelezi.”
Genesis 42:12	Lakini Yusufu akawaambia kwamba, “Sio hivyo! Ninyi mmekuja hapa kutupeleleza na kuona ni wapi pana udhaifu katika nchi yetu hii.”
Genesis 42:13	Wakamwambia kwamba, “Sisi watumishi wako, tulikuwa vijana kumi na wawili, watoto wa baba mmoja, wote tumezaliwa katika nchi ya Kanaani. Mdogo wetu mmoja amebaki na baba nyumbani, na mdogo mwingine alikwisha kufa.”
Genesis 42:14	Lakini Yusufu akawaambia kwamba, “Ni kama ambavyo nilisema kwamba, nyinyi ni wapelelezi!
Genesis 42:15	Tutajua kama mnasema ukweli. Ninaapia kwa maisha ya farao kwamba, hamtatoka hapa, hadi mdogo wenu huyo atakuwa amekuja.
Genesis 42:16	Mtume mmoja wenu aende alete mdogo wenu, wengine wote watabaki kifungoni hapa. Hivyo maneno yenu yatajulikana kama ni ya kweli. Ikiwa sivyo, ninaapia kwa maisha ya farao kwamba, ninyi ni wapelelezi!”
Genesis 42:17	Ndipo Yusufu akawafungia kifungoni kwa siku tatu.
Genesis 42:18	Siku ya tatu, Yusufu akawaambia kwamba, “Mimi ni mtu wa kumcha Mungu. Kwa hiyo, mfanye ambacho nitawaambia, na mtaishi.
Genesis 42:19	Ikiwa kweli ninyi ni watu waaminifu, basi, mmoja wenu abaki kifungoni, na wengine mwende nyumbani, mpelekee nafaka watu wenu ambao wanahangaika na njaa.
Genesis 42:20	Ambapo mtamaliza, mniletee mdogo wenu hapa. Hivyo, ukweli wa maneno yenu utathibitishwa, na hamtauawa.” Nao wakakubali kufanya ambavyo Yusufu aliwaambia.
Genesis 42:21	Wakaambiana kwamba, “Kweli sisi tulimkosea mdogo wetu Yusufu. Ingawa tuliona hofu yake na tulisikia ambavyo alitusihi kuokoa maisha yake, hatukumsikilizia. Sasa, shida ambayo imetupata, ni kwa sababu jambo hilo tulifanya.”
Genesis 42:22	Rubeni akawaambia kwamba, “Mimi niliwaambia kwamba, tusimwumize mdogo wetu, lakini ninyi hamkunisikiliza. Sasa tunapata adhabu kwa ajili ya damu yake.”
Genesis 42:23	Ambapo walikuwa wanaongea hivyo katika lugha yao, hawakujua kwamba, Yusufu anaelewa yote ambayo wanasema, kwa sababu alikuwa anaongea nao kupitia mtafasiri.
Genesis 42:24	Ambapo Yusufu alisikia maneno yao, akatoka hapo, akaenda pembeni, akaanza kulia. Ambapo alimaliza kulia, akarudi kuongea nao. Kisha, akaamuru Simeoni ashikwe na kufungwa na pingu mbele ya macho ya ndugu zake.
Genesis 42:25	Ndipo, Yusufu akaamuru watumishi wake kwamba, wajaze magunia ya ndugu zake na nafaka, na fedha ya kila mmoja wao awekwe tena katika gunia lake. Tena, akawaamuru wawape chakula cha kula njiani. Watumishi wa Yusufu wakafanya hayo yote.
Genesis 42:26	Ndugu zake Yusufu wakabebesha punda mizigo yao ya nafaka, wakaondoka.
Genesis 42:27	Ambapo walifika mahali pa kulala, mmoja wao akafungua gunia lake, ili ampe punda wake chakula. Ndipo akakuta fedha zake hapo juu kwenye gunia lake, akashangaa.
Genesis 42:28	Akawaambia ndugu zake kwamba, “Fedha zangu wamezirudisha! Ona hizi hapa juu kwenye gunia langu!” Ambapo walisikia hilo, mioyo yao ikazimia, wakatazamana wakiwa wanatetemeka, wakaulizana kwamba, “Ni jambo gani ambalo Mungu ametufanyia?”
Genesis 42:29	Ambapo walifika katika nchi ya Kanaani kwa baba yao, wakamwambia yote ambayo yaliwapata.
Genesis 42:30	Wakamwambia kwamba, “Mtawala wa nchi ya Misri alikuwa anaongea na sisi kwa ukali, tena alitufikiria kwamba, tunapeleleza nchi yao.
Genesis 42:31	Lakini sisi tukamwambia kwamba, sisi ni watu waaminifu na si wapelezi.
Genesis 42:32	Tukamwambia kwamba, ‘Sisi tulizaliwa vijana kumi na wawili kwa baba mmoja, lakini mmoja wetu ameshakufa, na mdogo wetu amebaki nyumbani kwa baba katika nchi ya Kanaani.’
Genesis 42:33	Ndipo mtawala wa nchi hiyo akatuambia kwamba, ‘Kwa njia hii nitafahamu ikiwa kweli ninyi ni watu waaminifu. Muache kwangu hapa ndugu yenu mmoja, na wengine wenu, mpelekee nafaka watu wenu ambao wanahangaika na njaa.
Genesis 42:34	Ambapo mtamaliza, mniletee mdogo wenu hapa. Hivyo nitajua kwamba ninyi ni watu waaminifu, si wapelelezi. Ndipo nitaachilia ndugu yenu, na ninyi mtaruhusiwa kufanya biashara katika nchi hii.’”
Genesis 42:35	Ambapo walikuwa wanamimina nafaka kutoka katika magunia yao, wakashangaa kuona kwamba, wote wamerudishiwa mifuko yao ya fedha kwenye magunia yao. Ambapo waliona hilo, wote wakaogopa, hata na baba yao.
Genesis 42:36	Yakobo, baba yao, akawaambia kwamba, “Mmenipotezea watoto wangu! Yusufu hayupo, Simeoni hayupo, Benyamini naye mnataka kumchukua. Mambo yote hayo, yamenipata!”
Genesis 42:37	Ndipo Rubeni akaambia baba yake kwamba, “Unipe Benyamini, mimi nitamlinda, nitamrudisha kwako. Iwapo sitamrudisha, uue vijana wangu wawili.”
Genesis 42:38	Lakini Yakobo akamjibu kwamba, “Mtoto wangu hataenda na ninyi! Ndugu yake alimaliza kufa, huyu ndiye mwenyewe amebaki. Mabaya yakimkuta katika safari yenu, mtakuwa mnanihuzunisha sana, hadi nife. Mnajua kwamba, nimezeeka.”
Genesis 43:1	Wakati huo, njaa ikaendelea kuwa kali sana katika nchi ya Kanaani.
Genesis 43:2	Ambapo nafaka ambayo vijana wa Yakobo walinunua katika nchi ya Misri iliisha, baba yao akawaambia kwamba, “Mrudi tena Misri, mtununulie chakula kingine.”
Genesis 43:3	Lakini Yuda akaambia baba yake kwamba, “Mtawala wa Misri yule, alitukataza sana na kutusisitiza kwamba, ‘Hamtaonana nami tena kama hamtakuja na mdogo wenu.’
Genesis 43:4	Kama utakubali Benyamini aende na sisi, hapo ndipo tutaenda kukununulia chakula.
Genesis 43:5	Lakini kama hutakubali aende na sisi, hata sisi hatutaenda, kwa kuwa mtawala yule alituambia kwamba, ‘Hamtaonana nami tena, kama hamtakuja na mdogo wenu.’”
Genesis 43:6	Yakobo akasema kwamba, “Ni kwa nini mmeniletea taabu hii kwa kumwambia kwamba, mna mdogo wenu mwingine?”
Genesis 43:7	Nao wakamjibu kwamba, “Mtawala huyo, alikuwa anatuhoji sana juu ya mambo yetu na ya ndugu zetu. Hata alituuliza kwamba, ‘Baba yenu, bado yupo? Mna ndugu mwingine?’ Na sisi tulimjibu kulingana na jinsi alikuwa anatuuliza. Je, vipi tungeweza kujua kwamba, atatuambia kwamba tumlete mdogo wetu?”
Genesis 43:8	Yuda akaambia baba yake kwamba, “Unikubalie niende naye, twende kununua chakula, ili tusife kwa njaa, sisi na wewe, na watoto wetu.
Genesis 43:9	Mimi mwenyewe nitakuwa mdhamini wa mtoto wako. Nikishindwa kumrudisha kwako, lawama iwe juu yangu maisha yangu yote.
Genesis 43:10	Kama tusingechelewa, tungekuwa tumekwisha kwenda na kurudi mara mbili.”
Genesis 43:11	Ndipo baba yao, akawaambia kwamba, “Kama ni lazima iwe hivyo, mfanye hivi. Mchukue asali kidogo, mafuta ya mkwaju kidogo, ubani, manemane, kungu na lozi, mkaziweke mifukoni mwenu, mmpelekee mtawala huyo, ziwe zawadi za katika nchi yetu.
Genesis 43:12	Mchukue fedha mara mbili, kwa kuwa mnatakiwa kurudisha ambazo ziliwekwa katika magunia yenu. Inaweza kuwa kwamba zilirudishwa kwa makosa.
Genesis 43:13	Mchukue mdogo wenu pia, mwende naye kwa mtawala huyo.
Genesis 43:14	Mungu mwenye uwezo wote awasaidie, ili mtawala huyo awahurumie, awaache mrudi pamoja na ndugu yenu ambaye alibaki kifungoni huko na mdogo wenu Benyamini. Na mimi, kama ni kufiwa watoto wangu, basi nifiwe.”
Genesis 43:15	Basi, vijana wa Yakobo wakachukua zawadi hizo, pamoja na fedha mara mbili kuliko za kwanza, wakaondoka na kwenda Misri pamoja na mdogo wao. Ambapo walifika Misri, wakafika kwa Yusufu, wakasimama mbele yake.
Genesis 43:16	Ambapo Yusufu aliona Benyamini yuko pamoja na ndugu zake, akaambia msimamizi wa nyumba yake kwamba, “Uchukue wageni hao, uwapelekee nyumbani kwangu. Uwachinjie mfugo mmoja, uandae chakula vizuri, kwa kuwa watu hawa watakula na mimi chakula cha mchana.”
Genesis 43:17	Msimamizi huyo, akafanya jinsi ambavyo alikuwa ameambiwa. Akapeleka wageni hao nyumbani kwa Yusufu.
Genesis 43:18	Wageni hao, ambapo waliona kwamba, wanapelekwa nyumbani mwa Yusufu, wakaogopa sana. Wakajisemea kwamba, “Bila shaka tumeletwa hapa kwa sababu ya fedha ambazo zilirudishwa katika magunia yetu kwenye safari ya kwanza. Kwa hiyo, watatuvamia na kutukamata, watatoa punda zetu na kutufanya tuwe watumwa wake.”
Genesis 43:19	Ndipo wakasogelea msimamizi wa nyumba ya Yusufu, wakaongea naye mlangoni, wakamwambia kwamba,
Genesis 43:20	“Ee bwana, utusamehe. Tulikuja hapa mara ya kwanza kununua chakula,
Genesis 43:21	kisha tukaondoka kwenda nyumbani. Ambapo tulipata mahali pa kulala, tukafungua magunia yetu, tukashangaa kuona kwamba, fedha zetu zikiwa juu katika magunia yetu! Kwa hiyo, tumekuja sasa kuzirudisha.
Genesis 43:22	Tumekuja na fedha nyingine za kununulia chakula. Lakini hatujui ni nani aliweka fedha hizo katika magunia yetu.”
Genesis 43:23	Msimamizi huyo akawaambia kwamba, “Msiogope, kwa kuwa Mungu wenu, ambaye ni Mungu wa baba yenu, ndiye aliweka fedha hizo katika magunia yenu. Mimi nilipewa fedha zenu.” Kisha, akamfungulia Simeoni, akawaletea.
Genesis 43:24	Msimamizi huyo, akawakaribisha katika nyumba ya Yusufu, akawapa maji ya kunawa miguu. Hata punda zao, akawapa chakula.
Genesis 43:25	Nao wakasikia kwamba, watakula chakula pamoja na Yusufu. Kwa hiyo, wakaandaa zawadi zao za kumpatia.
Genesis 43:26	Ambapo Yusufu alirudi nyumbani, wakaleta zawadi zao na kumpatia. Kisha, wakapiga magoti na kuinamisha nyuso zao chini.
Genesis 43:27	Yusufu akawasalimia, kisha akawauliza kwamba, “Baba yenu, mzee ambaye mliniambia habari zake, hajambo? Bado yuko mzima?”
Genesis 43:28	Wakamjibu kwamba, “Baba yetu, mtumishi wako, yuko mzima.” Kisha, wakapiga magoti na kuinamisha nyuso zao chini.
Genesis 43:29	Ambapo Yusufu aliinua macho yake, akaona mdogo wake Benyamini, mtoto wa mama yake. Akauliza kwamba, “Huyu ndiye mdogo wenu ambaye mliniambia habari zake? Mungu akubariki, mtoto wangu.”
Genesis 43:30	Yusufu akazidiwa na upendo kwa mdogo wake, machozi yakawa yanalengalenga machoni pake. Kwa hiyo, akatoka nje haraka, akatafuta mahali pa kujitenga, akaingia chumbani kwake, akaanza kulia humo.
Genesis 43:31	Ambapo alimaliza kulia, akajipitisha maji usoni mwake, akatoka, akajikaza, akaambia watumishi wake kwamba, “Mtuletee chakula.”
Genesis 43:32	Yusufu akaletewa chakula chake, wakampakulia mwenyewe. Na ndugu zake wote wakapakuliwa chakula chao, wakala peke yao. Na Wamisri nao, wakapakuliwa chakula chao, wakala peke yao. Ilifanywa hivyo, kwa kuwa ilikuwa mwiko kwa Wamisri kula pamoja na Wahebrania.
Genesis 43:33	Ndugu wa Yusufu walikuwa wamekalishwa kwa umri wao, kuanzia mzaliwa wa kwanza mpaka wa mzaliwa wa mwisho. Wakawa wanaangaliana kwa kushangaa!
Genesis 43:34	Kisha, wakapewa chakula kutoka katika meza ya Yusufu. Lakini Benyamini, yeye alipewa mara tano kuliko chakula cha wengine wote. Basi, wote wakanywa na kufurahi pamoja na Yusufu.
Genesis 44:1	Kisha Yusufu akaagiza msimamizi wa nyumba yake kwamba, “Ujaze chakula katika magunia ya watu hawa, kwa kiwango ambacho wanaweza kubeba. Uweke fedha ya kila mmoja wao juu kwenye gunia lake.
Genesis 44:2	Pia, kwenye gunia la mdogo wao, uweke fedha zake na kikombe changu ambacho kimetengenezwa kwa fedha.” Msimamizi huyo, akaenda akafanya ambavyo Yusufu alimwambia.
Genesis 44:3	Ambapo kulikucha, ndugu zake Yusufu wakapewa ruhusa waondoke waende na punda zao.
Genesis 44:4	Kwa hiyo, wakaanza safari. Lakini muda kidogo kabla hawajafika mbali kutoka mjini humo, Yusufu akaambia msimamizi huyo kwamba, “Ondoka haraka, ufuate watu hao. Ambapo utawapata, uwaambie kwamba, ‘Kwa nini mmelipiza mambo mabaya kwa mambo mazuri?
Genesis 44:5	Kwa nini mmeiba kikombe kile ambacho mkuu wangu hunywea na kuonea uaguzi? Mmefanya jambo baya sana kwa kufanya hivyo.’ ”
Genesis 44:6	Basi, msimamizi huyo, akawafuata. Ambapo aliwafikia, akawaambia maneno hayo hayo.
Genesis 44:7	Nao wakamwambia kwamba, “Bwana wetu, kwa nini unasema maneno haya? Sisi ni watumishi wako, hatuwezi kufanya jambo kama hilo!
Genesis 44:8	Kumbuka kwamba, fedha ambazo tulipata katika magunia yetu, tulikurudishia kutoka katika nchi ya Kanaani. Sasa, kwa nini tuibe fedha au dhahabu kutoka katika nyumba ya mkuu wako?
Genesis 44:9	Kama kikombe hicho kikipatikana katika gunia la mmoja wetu, auawe, na sisi wengine tuwe watumwa wako.”
Genesis 44:10	Msimamizi huyo, akasema kwamba, “Sawa, iwe kama ambavyo mmesema, lakini tufanye hivi. Mtu ambaye nikipata kikombe hicho katika gunia lake, huyo ndiye atakuwa mtumwa wangu. Lakini wengine wote, hamtakuwa na lawama.”
Genesis 44:11	Basi, kila mmoja akaharakisha kushusha gunia lake na kulifungua.
Genesis 44:12	Msimamizi huyo, akaanza kuchunguza magunia yote, kuanzia kwa mkubwa wao, mpaka kwa mdogo. Ndipo kikombe kikapatikana katika gunia la Benyamini.
Genesis 44:13	Ambapo waliona hivyo, wakararua nguo zao. Kisha, wakapandisha tena magunia kwenye punda zao, wakarudi katika mji ambao walitoka.
Genesis 44:14	Yuda na ndugu zake, wakarudi nyumbani kwa Yusufu. Ambapo walifika, wakamkuta Yusufu akiwa bado yuko nyumbani, wakampigia magoti na kuinamisha nyuso zao chini.
Genesis 44:15	Yusufu akawaambia kwamba, “Ni nini ambacho mmefanya? Hamjui kwamba, nina uwezo wa uaguzi ili nijue mambo ambayo yanafichwa?”
Genesis 44:16	Yuda akamjibu kwamba, “Bwana wetu, sijui tukuambie nini. Sijui tuseme nini ili tuonyeshe kwamba, hatuna lawama. Mungu ameonyesha makosa yetu, watumishi wako. Sasa, sisi na ambaye amekutwa na kikombe chako katika gunia lake, wote ni watumwa wako.”
Genesis 44:17	Lakini Yusufu akasema kwamba, “Hapana, sitafanya jambo hilo. Mtu ambaye amekutwa na kikombe changu katika gunia lake, huyo ndiye atakuwa mtumwa wangu. Wengine wote, mrudi kwa amani kwa baba yenu.”
Genesis 44:18	Ndipo Yuda akamsogelea Yusufu, akamwambia kwamba, “Ninakusihi, bwana wetu, unikubalie mimi, mtumishi wako, niseme maneno machache. Usinikasirikie, ingawa wewe ni kama farao mwenyewe.
Genesis 44:19	Bwana, uliwahi kutuuliza kwamba, ‘Mna baba yenu? Au mna ndugu yenu mwingine?’
Genesis 44:20	Na sisi tukakuambia kwamba, ‘Baba yetu bado mzima, lakini amezeeka. Pia, tuna mdogo wetu, ambaye baba alimzaa uzeeni mwake. Mdogo wetu huyo, alikuwa na mkubwa wake ambaye alizaliwa na mama mmoja, lakini mkubwa wake huyo, alikufa. Kwa hiyo, mdogo wake amebaki peke yake, na baba anampenda sana.’
Genesis 44:21	“Wewe ukatuambia kwamba, twende tumlete, ili umwone mwenyewe.
Genesis 44:22	Tukakuambia kwamba, hawezi kutoka kwa baba yake, kwa kuwa akimwacha, baba yake atakufa.
Genesis 44:23	Lakini ukatuambia kwamba, ‘Mkishindwa kuja na mdogo wenu, hamtaonana nami tena.’
Genesis 44:24	Ambapo tulirudi kwa baba yetu, mtumishi wako, tukamwambia maneno ambayo ulituambia.
Genesis 44:25	“Ambapo muda fulani ulikuwa umepita, baba akatuambia kwamba, ‘Mrudi Misri huko, mwende kununua chakula kingine.’
Genesis 44:26	Tukamwambia kwamba, ‘Hatuendi huko kama utakataa mdogo wetu aende na sisi. Mtawala wa huko hataki kuonana na sisi tena kama hatuendi na mdogo wetu.’
Genesis 44:27	“Ndipo baba yetu, mtumishi wako, akatuambia kwamba, ‘Mnajua kwamba, mke wangu Raheli, alinizalia watoto wawili tu.
Genesis 44:28	Katika wawili hao, mmoja hayupo. Najua kwamba, aliraruliwa na mnyama mkali, na tangu wakati huo, sijamwona tena.
Genesis 44:29	Kama mnataka kuchukua huyu mdogo kutoka kwangu pia, na mabaya yakimkuta, mtanihuzunisha sana, hadi nife. Mnajua kwamba, nimezeeka.’
Genesis 44:30	“Bwana wetu, siwezi kurudi kwa baba yetu, bila kuwa na kijana huyu, kwa kuwa uhai wa baba, unategemea uhai wa kijana huyu.
Genesis 44:31	Akiona kwamba, hatuna kijana wake, baba atakufa. Sisi, watumishi wako, hatutaki kumhuzunisha, hadi afe hivyo katika uzee wake.
Genesis 44:32	Mimi, mtumishi wako, niliapa kwam baba yangu kwamba, niwe mdhamini wa kijana huyu. Nikasema kwamba, ‘Nikishindwa kumrudisha kwako, lawama iwe juu yangu maisha yangu yote.’
Genesis 44:33	“Kwa hiyo sasa, ninakusihi sana, ukubali mimi nibaki niwe mtumwa wako, lakini kijana huyu, umkubalie arudi nyumbani pamoja na wakubwa wake.
Genesis 44:34	Vipi nitaweza kurudi kwa baba yetu bila kuwa na kijana huyu? Siwezi kuona ambavyo baba yetu atateseka kwa huzuni.”
Genesis 45:1	Hapo, Yusufu hakuweza kujizuia kulia. Kwa hiyo, akaambia watumishi wote ambao walikuwa wamesimama karibu naye kwamba, “Tokeni nje.” Akabaki mwenyewe na ndugu zake. Ndipo akajitambulisha kwao,
Genesis 45:2	akalia kwa sauti kubwa, mpaka hata watumishi ambao walikuwa nje walisikia. Habari hiyo ikafikia pia farao na watu wa nyumbani kwake.
Genesis 45:3	Yusufu akaambia ndugu zake kwamba, “Mimi ndimi Yusufu! Je, baba yangu bado yuko hai?” Ndugu zake hawakuweza kumjibu, kwa kuwa walishikwa na hofu kubwa.
Genesis 45:4	Yusufu akawaambia kwamba, “Naomba, msogee karibu nami!” Ambapo walimsogelea, akawaambia kwamba, “Mimi ndimi Yusufu, mdogo wenu ambaye mliuza apelekwe Misri!
Genesis 45:5	Lakini msiogope, na msijilaumu kwa nini mliniuza. Mungu mwenyewe ndiye alisababisha niwatangulie nije huku, ili niokoe maisha ya watu.
Genesis 45:6	Huu ni mwaka wa pili tangu njaa iliingia katika nchi, na bado kuna miaka mingine mitano ambayo watu hawataweza kulima wala kuvuna.
Genesis 45:7	Mungu mwenyewe ndiye alinileta huku niwatangulie, ili niwaokoe kutoka shida kubwa ya njaa, na ukoo wetu uendelee kuwepo duniani.
Genesis 45:8	Sio nyie ambao mlinileta huku, ila ni Mungu. Yeye ndiye alinifanya kuwa mshauri mkuu wa farao, mkuu wa nyumba yake, na mtawala wa nchi yote ya Misri.
Genesis 45:9	“Sasa, mwondoke haraka, mwende kwa baba yangu, mkamwambie kwamba, kijana wake Yusufu anamwambia kwamba, ‘Mungu ameniweka niwe mtawala wa nchi yote ya Misri. Usikawie kuja kwangu!
Genesis 45:10	Utaishi karibu nami hapa, katika mkoa wa Gosheni, wewe na watoto wako, wajukuu wako, vitu vyako na mifugo yako yote.
Genesis 45:11	Ambapo utakuwa Gosheni hapa, nitakutunza wewe, watu wako, na mifugo yako, ili msije kufa na njaa, kwa kuwa bado kuna miaka mitano ya njaa.’ ”
Genesis 45:12	Kisha Yusufu akaambia ndugu zake kwamba, “Ninyi wenyewe mmeona kwa macho yenu, na mdogo wangu Benyamini naye ameona kwa macho yake kwamba, ni mimi Yusufu ambaye nimesema maneno hayo.
Genesis 45:13	Mwende mkamwambie baba yangu kwamba, mimi nina mamlaka makubwa katika nchi yote ya Misri, na mumwambie juu ya mambo yote ambayo mmeona. Kisha mharakishe kuleta baba yangu hapa.”
Genesis 45:14	Ndipo Yusufu akamkumbatia mdogo wake Benyamini, wakalia huku wamekumbatiana.
Genesis 45:15	Kisha, Yusufu akakumbusu ndugu zake huku analia. Ambapo walimaliza, ndugu zake wakaanza kuongea naye.
Genesis 45:16	Ambapo habari ilifika katika nyumba ya farao kwamba, ndugu zake Yusufu walikuja, farao na watumishi wake wakafurahi.
Genesis 45:17	Farao akaambia Yusufu kwamba, “Uambie ndugu zako, wabebeshe punda zao mizigo, warudi Kanaani,
Genesis 45:18	wakalete baba yenu na ndugu zenu wote kwangu. Mimi nitawapatia mahali pazuri sana katika nchi ya Misri, na ninyi mtakula manono ya nchi.
Genesis 45:19	Uwaambie kwamba, ‘Mchukue magari ya kuvutwa na farasi kutoka Misri kwa ajili ya kuleta wake zenu na watoto wenu, mchukue na baba yenu, mje hapa.
Genesis 45:20	Msiwaze juu ya vitu vyenu, kwa kuwa utajiri na uzuri wote wa Misri utakuwa wenu.’ ”
Genesis 45:21	Basi, watoto wa Yakobo wakafanya jinsi waliambiwa, Yusufu akawapa magari ya kuvutwa na farasi, kama ambavyo farao aliagiza, akawapa na vyakula vya njiani.
Genesis 45:22	Wote wakapewa nguo za kubadilishia njiani, lakini Benyamini akapewa fedha kiasi cha shekeli mia tatu na nguo tano za kubadilisha.
Genesis 45:23	Akatumia baba yake zawadi ya punda kumi ambazo zilibeba vitu vizuri kutoka katika nchi ya Misri, punda majike kumi ambazo zilibeba ngano, mikate, na vyakula kwa ajili ya safari ya baba yake.
Genesis 45:24	Kisha, Yusufu akaagana na ndugu zake. Ambapo walikuwa wanaondoka, akawaambia kwamba, “Msigombane njiani.”
Genesis 45:25	Ndugu zake wakaondoka kutoka Misri, wakarudi katika nchi ya Kanaani, kwa Yakobo baba yao.
Genesis 45:26	Ambapo walifika kwa baba yao, wakamwambia kwamba, “Yusufu yuko hai! Yeye ndiye mtawala wa nchi yote ya Misri!” Moyo wa Yakobo ukashikwa na bumbuazi, hakuamini maneno yao.
Genesis 45:27	Lakini ambapo aliambiwa maneno yote ya Yusufu na kuona magari ambayo alitumiwa na Yusufu za kumbebea na kumpeleka Misri, roho yake ikafurahi.
Genesis 45:28	Yakobo akasema kwamba, “Inatosha! Yusufu, mtoto wangu, bado yuko hai! Mimi nitaenda kumwona kabla sijafa!”
Genesis 46:1	Basi, Yakobo akaenda Misri, pamoja na watu wake na vitu vyake vyote. Ambapo alifika Beeri-Sheba, akatoa sadaka kwa Mungu wa Isaka, baba yake.
Genesis 46:2	Wakati wa usiku, Mungu akaongea na Yakobo katika ndoto, akamwita kwamba, “Yakobo, Yakobo!” Yakobo akaitika kwamba, “Niko hapa.”
Genesis 46:3	Mungu akamwambia kwamba, “Mimi ni Mungu wa baba yako. Usiogope kwenda Misri, kwa sababu nitakufanya uwe taifa kubwa huko.
Genesis 46:4	Mimi nitaenda pamoja na wewe Misri huko, na mimi nitakurudisha Kanaani. Katika siku yako ya kifo, Yusufu ndiye atakunja macho yako.”
Genesis 46:5	Basi, Yakobo akaondoka kutoka Beeri-Sheba hapo. Vijana wake walimchukua yeye, pamoja na watoto wao wadogo na wake zao, wakawaweka katika magari ambayo farao alituma kwa ajili yao.
Genesis 46:6	Wakachukua mifugo na vitu vingine vyote, ambavyo walikuwa navyo Kanaani. Yakobo na uzao wake wote, wakahamia Misri
Genesis 46:7	akiwa amechukua vijana na mabinti zake, wajukuu wake wa kike na wa kiume. Uzao wake wote, akawapeleka Misri.
Genesis 46:8	Haya ndiyo majina ya wazawa wa Israeli, jina lake lingine Yakobo, ambao walihamia Misri. Rubeni ndiye mzaliwa wa kwanza wa Yakobo.
Genesis 46:9	Watoto wa Rubeni ni Hanoki, Palu, Hezeroni na Karmi.
Genesis 46:10	Watoto wa Simeoni, ni Yemueli, Yamini, Ohadi, Yakini, Sohari na Sauli, mtoto ambaye alimzaa kwa mwanamke Mkanaani.
Genesis 46:11	Watoto wa Lawi, ni Gershoni, Kohathi na Merari.
Genesis 46:12	Watoto wa Yuda, ni Eri, Onani, Shela, Peresi na Zera. Lakini Eri na Onani, walifia katika nchi ya Kanaani. Na watoto wa Peresi, ni Hezeroni na Hamuli.
Genesis 46:13	Watoto wa Isakari, ni Tola, Puva, Yashubu na Shimroni.
Genesis 46:14	Watoto wa Zabuloni, ni Seredi, Eloni na Yaleeli.
Genesis 46:15	Hao ndio watoto ambao Yakobo alizaa na Lea katika nchi ya Padan-Aramu. Na binti wake Dina alizaliwa huko pia. Watoto na wajukuu wake wote, walikuwa wanafika thelathini na watatu.
Genesis 46:16	Watoto wa Gadi, ni Sefoni, Hagi, Shuni, Esboni, Eri, Arodi na Areli.
Genesis 46:17	Watoto wa Asheri, ni Imna, Ishva, Ishvi, Beria na Sera, dada yao. Watoto wa Beria, ni Heberi na Malkieli.
Genesis 46:18	Hao ndio watoto ambao Yakobo alizaa na Zilpa, mtumwa ambaye Labani alimpa binti wake Lea. Watoto na wajukuu wake wote walikuwa wanafika kumi na sita.
Genesis 46:19	Watoto ambao Yakobo alizaa kwa Raheli, ni Yusufu na Benyamini.
Genesis 46:20	Watoto wa Yusufu ambao alizaa katika nchi ya Misri, ni Manase na Efraimu. Watoto hao, aliwazaa kwa Asenati, binti wa Potifera ambaye alikuwa kuhani wa mji wa Oni.
Genesis 46:21	Watoto wa Benyamini, ni Bela, Bekeri, Ashbeli, Gera, Naamani, Ehi, Roshi, Mupimu, Hupimu na Ardi.
Genesis 46:22	Hao ndio watoto ambao Yakobo alizaa kwa Raheli, na wajukuu wao. Wote walikuwa wanafika kumi na wanne.
Genesis 46:23	Mtoto wa Dani, ni Hushimu.
Genesis 46:24	Watoto wa Naftali, ni Yaseeli, Guni, Yeseri na Shilemu.
Genesis 46:25	Hao ndio watoto ambao Yakobo alizaa na Bilha, mtumwa ambaye Labani alimpa binti wake Raheli. Wote walikuwa wanafika saba.
Genesis 46:26	Wazawa wote ambao Yakobo alihama nao kwenda katika nchi ya Misri, walikuwa sitini na sita, mbali na kuhesabu wake wa vijana wake.
Genesis 46:27	Misri huko, Yusufu alikuwa amezaa vijana wawili. Kwa hiyo Yakobo na wazawa wake wote ambao waliingia Misri, walikuwa watu sabini.
Genesis 46:28	Yakobo alikuwa ametanguliza Yuda kwa Yusufu, ili aonyeshwe njia ya kwenda Gosheni. Ndipo Yakobo na ndugu zake wakaenda, wakafika Gosheni.
Genesis 46:29	Yusufu akaandaa gari lake la kukokotwa na farasi, akaenda Gosheni kumlaki baba yake. Ambapo Yusufu alimfikia baba yake huko, akamkumbatia, akalia kwa muda mrefu.
Genesis 46:30	Ndipo Yakobo akaambia Yusufu kwamba, “Hata nikifa sasa, ni sawa, kwa sababu nimemaliza kuona uso wako ukiwa hai.”
Genesis 46:31	Yusufu akaambia ndugu zake pamoja na wengine wote wa katika nyumba ya baba yake kwamba, “Nitaenda kuambia farao kwamba, ndugu zangu na watu wa katika nyumba ya baba ambao walikuwa katika nchi ya Kanaani, wamekuja kwangu.
Genesis 46:32	Nitamwambia kwamba, watu hao ni wafugaji wa mifugo, kwa hiyo wamekuja na mbuzi, kondoo, ngʼombe na vitu vyao vyote.
Genesis 46:33	“Sasa, ikiwa farao atawaita na kuwauliza juu ya kazi ambayo mnafanya,
Genesis 46:34	mjibu kwamba, ‘Sisi watumishi wako, ni wafugaji wa mifugo tangu utotoni, kama mababu zetu.’ Hapo ndipo mtakubaliwa kuishi katika Gosheni, kwa kuwa Wamisri wanachukia sana wachungaji wa mifugo.”
Genesis 47:1	Ndipo Yusufu akaenda kumwambia farao kwamba, “Baba yangu na ndugu zangu wamekuja kutoka katika nchi ya Kanaani, pamoja na kondoo, mbuzi, ngʼombe, na vitu vyao vyote. Sasa wako Gosheni.”
Genesis 47:2	Yusufu alikuwa amechagua ndugu zake watano, akawapeleka kwa farao, waende kujitambulisha.
Genesis 47:3	Farao akauliza ndugu zake Yusufu kwamba, “Ni kazi gani ambayo mnafanya?” Wakamjibu kwamba, “Sisi watumishi wako, ni wafugaji, kama mababu zetu.”
Genesis 47:4	Tena wakaambia farao kwamba, “Tumekuja kukaa katika nchi hapa kwa muda mfupi tu, kwa sababu katika nchi ya Kanaani, kumekuwa na njaa kali sana, na hakuna mahali pa kuchungia mifugo yetu. Bwana wetu, sisi watumishi wako, tunakuomba utukubalie tuishi Gosheni.”
Genesis 47:5	Farao akaambia Yusufu kwamba, “Baba yako na ndugu zako wamekuja kwako Misri hapa.
Genesis 47:6	Nchi yote ya Misri iko mbele yako, uwatafutie baba yako na ndugu zako mahali pazuri kuliko mahali pote katika nchi hii. Uwaache waishi Gosheni. Ikiwa unajua watu hodari kati yao, uwaweke wawe wasimamizi wa mifugo yangu.”
Genesis 47:7	Kisha Yusufu akaenda kumleta baba yake amtambulishe kwa farao. Ambapo Yakobo alifika, akabariki farao.
Genesis 47:8	Farao akamwuliza kwamba, “Una miaka mingapi?”
Genesis 47:9	Yakobo akamjibu kwamba, “Miaka ya kuhamahama kwangu duniani, ni miaka mia moja na thelathini tu. Miaka ya maisha yangu hiyo ni michache, hailingani na miaka ya mababu zangu, lakini imejaa taabu.”
Genesis 47:10	Ndipo Yakobo akabariki farao tena, akaondoka kwake.
Genesis 47:11	Ndipo Yusufu akampa baba yake na ndugu zake eneo la Ramesesi, ambapo ni mahali pazuri sana katika nchi ya Misri. Palikuwa mahali pa kukaa kwao, kama ambavyo farao alielekeza Yusufu.
Genesis 47:12	Yusufu akampa baba yake, ndugu zake na watu wao wote, vyakula kulingana na wingi wa watu na watoto wao.
Genesis 47:13	Wakati huo, vyakula vilikosekana katika nchi yote ya Misri na Kanaani. Njaa ilikuwa kali mpaka watu wao wakawa wanateseka sana.
Genesis 47:14	Yusufu akakusanya fedha zote za watu wa Misri na Kanaani ambazo walinunulia nafaka. Kisha akapeleka fedha hizo katika nyumba ya farao.
Genesis 47:15	Ambapo fedha za watu wa Misri na Kanaani ziliisha, Wamisri wote wakaja kwa Yusufu, wakamwambia kwamba, “Fedha zetu zimeisha, utupatie chakula! Kwa nini tufe huku unatuangalia?”
Genesis 47:16	Yusufu akawaambia kwamba, “Ikiwa fedha zenu zimeisha, mniletee mifugo yenu, niwape chakula.”
Genesis 47:17	Ndipo, watu hao wakaletea Yusufu mifugo yao, ilikuwa farasi, ngʼombe, kondoo, mbuzi na punda. Kisha, Yusufu akawapa chakula kwa mwaka huo.
Genesis 47:18	Mwaka ambao ulifuata, wakaja tena, wakamwambia kwamba, “Bwana, ukweli ni kwamba, fedha zetu zote zimeisha, na mifugo yetu imekuwa yako. Sasa hakipo chochote ambacho kimebakia kukupa, isipokuwa miili yetu na mashamba yetu.
Genesis 47:19	Kwa nini tufe mbele yako, na mashamba yetu yaharibike? Utununue sisi na mashamba yetu, ili tupate chakula. Sisi tutakuwa watumwa wa farao, na mashamba yetu yatakuwa yake. Pia, utupe mbegu za kupanda, tusije kufa na njaa, na mashamba yetu yasije kubaki tupu.”
Genesis 47:20	Hivyo Yusufu akanunulia farao mashamba yote ya Misri. Wamisri wote wakauza mashamba yao, kwa sababu njaa ilikuwa kali. Kwa hiyo, nchi yote ya Misri ikawa ya farao,
Genesis 47:21	na Yusufu akafanya watu wote kuwa watumwa, kutoka upande mmoja wa Misri hadi upande mwingine wa nchi.
Genesis 47:22	Lakini Yusufu hakununua mashamba ya makuhani, kwa sababu wao walikuwa wanapata mgao wao kutoka kwa farao, wote walikuwa na chakula cha kutosha. Hicho ndicho kilisababisha kwamba wao hawakuuza mashamba yao.
Genesis 47:23	Yusufu akaambia watu ambao alinunua kwamba, “Nimewanunua ninyi na mashamba yenu kwa ajili ya farao. Sasa mtapewa mbegu, mwende kupanda katika mashamba yake.
Genesis 47:24	Wakati wa kuvuna ukifika, mmpatie farao sehemu moja ya tano. Na sehemu nne ambazo zitabaki, zitakuwa mbegu zenu za kupanda, na chakula kwa ajili yenu na watu wenu.”
Genesis 47:25	Nao wakamjibu kwamba, “Bwana wetu, umetuokoa. Umetuonyesha wema wako, sisi tutakuwa watumwa wa farao.”
Genesis 47:26	Ndivyo Yusufu akaweka sheria katika nchi ya Misri kwamba, fungu moja katika mafungu matano ya mavuno ni ya farao. Sheria hiyo ipo mpaka leo hii. Lakini mashamba ya makuhani, hayakuwa ya farao.
Genesis 47:27	Basi, Waisraeli wakakaa Gosheni hapo, katika nchi ya Misri. Ambapo walikuwa huko, wakazidisha vitu vingi, wakazaliana, wakawa wengi sana.
Genesis 47:28	Yakobo akakaa katika nchi ya Misri miaka kumi na saba. Miaka yote ya maisha yake, ilikuwa mia moja na arobaini na saba.
Genesis 47:29	Ambapo wakati wa kufa kwa Yakobo ulikuwa umekaribia, akaita mtoto wake Yusufu, akasema kwamba, “Ikiwa kweli unanipenda, ninaomba uweke mkono wako kwenye paja langu, uniapie kwamba, hutanizika hapa katika nchi ya Misri. Ninakusihi, unifanyie jambo hilo kwa wema na uaminifu.
Genesis 47:30	Ambapo nitakufa, unichukue unitoe Misri, ukanizike pamoja na mababu zangu.” Yusufu akamjibu kwamba, “Nitafanya ambavyo umesema.”
Genesis 47:31	Yakobo akamwambia kwamba, “Niapie!” Ndipo Yusufu akamwapia. Kisha, Yakobo akainamisha kichwa chake, akaegemea kwenye mto wa kitanda.
Genesis 48:1	Wakati ambao mambo hayo yalipita, Yusufu akaambiwa kwamba, “Baba yako ni mgonjwa.” Hivyo, akachukua watoto wake wawili, Manase na Efraimu, akaenda pamoja nao kwa baba yake.
Genesis 48:2	Ambapo walifika, Yakobo akaambiwa kwamba, “Mtoto wako Yusufu amekuja kukuona.” Akajitahidi, akakaa kitandani.
Genesis 48:3	Ndipo Yakobo akaambia Yusufu kwamba, “Mungu mwenye uwezo wote, alinitokea wakati ambao nilikuwa Luzu, katika nchi ya Kanaani, akanibariki.
Genesis 48:4	Akaniambia kwamba, ‘Angalia, nitakuongeza uzao wako uwe jamii ya mataifa mengi. Nitapatia uzao wako nchi hii, iwe urithi wao siku zote!’”
Genesis 48:5	Yakobo akaambia Yusufu kwamba, “Watoto wako wawili ambao umezaa Misri wakati ambao nilikuwa sijaja, Efraimu na Manase, hao watakuwa watoto wangu, kama Rubeni na Simeoni.
Genesis 48:6	Lakini watoto ambao utazaa wakati mwingine, hao watahesabiwa kuwa watoto wako. Nchi ambayo watarithi, itakuwa sehemu ya urithi wa Efraimu na Manase.
Genesis 48:7	Nimeamua kufanya hivyo kwa sababu ya Raheli, mama yako. Alifariki njiani katika nchi ya Kanaani, karibu na Efrati, wakati ambao nilikuwa ninarudi kutoka Padani. Nilishikwa na huzuni, nikamzika pembeni mwa njia ya kwenda Efrati, ambapo panaitwa Bethlehemu.”
Genesis 48:8	Ambapo Yakobo aliona watoto wa Yusufu, akamwuliza kwamba, “Hawa ni akina nani?”
Genesis 48:9	Yusufu akajibu baba yake kwamba, “Hawa ni watoto wangu ambao Mungu amenipatia wakati ambao nilikuwa Misiri hapa.” Yakobo akamwambia kwamba, “Uwasogeze hapa, ninataka kuwabariki.”
Genesis 48:10	Wakati huo, macho ya Yakobo yalikuwa hayaoni vizuri juu ya uzee. Yusufu akasogeza watoto wake kwa baba yake, kisha Yakobo akawabusu na kukumbatia.
Genesis 48:11	Yakobo akaambia Yusufu kwamba, “Mtoto wangu, sikujua kwamba, ningeona uso wako tena. Lakini sasa, Mungu amenifanya hata nione watoto wako.”
Genesis 48:12	Ndipo Yusufu akatoa watoto wake kutoka miguuni mwa baba yake, akapiga magoti na kuinamisha uso wake chini.
Genesis 48:13	Yusufu akainua tena watoto wake wawili, Efraimu kwa mkono wake wa kulia, akamwelekeza kwa mkono wa kushoto kwa Yakobo. Kisha akachukua Manase na mkono wake wa kushoto, akamwelekeza kwa mkono wa kulia kwa Yakobo. Hivyo akawasogeza kwa babu yao.
Genesis 48:14	Lakini Yakobo akapishanisha mikono yake. Mkono wake wa kulia, akauweka kichwani mwa Efraimu, ambaye alikuwa mdogo. Na mkono wake wa kushoto, akauweka kichwani mwa Manase, ambaye alikuwa mzaliwa wa kwanza.
Genesis 48:15	Ndipo akambariki Yusufu, akisema kwamba, “Mungu ambaye babu yangu Abrahamu na baba yangu Isaka walikuwa wanamheshimu, Mungu ambaye amekuwa ananilinda maisha yangu yote mpaka leo hii,
Genesis 48:16	Malaika ambaye aliniokoa kwa mabaya yote, yeye abariki vijana hawa. Wawe wanaitwa kwa jina langu, na kwa majina ya Abrahamu na Isaka, wawe wanaongezeka sana katika dunia hii.”
Genesis 48:17	Ambapo Yusufu aliona kwamba, baba yake ameweka mkono wake wa kulia kichwani mwa Efraimu, hakufurahi. Akashika mkono wa baba yake kutoka kichwani mwa Efraimu, auweke kwa Manase.
Genesis 48:18	Akaambia baba yake kwamba, “Baba, usifanye hivyo, huyu ndiye mzaliwa wangu wa kwanza. Nakusihi, uweke mkono wako wa kulia kichwani mwake.”
Genesis 48:19	Lakini baba yake akakataa, akasema kwamba, “Najua, mtoto wangu. Hata watoto wa Manase watakuwa taifa kubwa, atakuwa mtu mkuu. Lakini mdogo wake, yeye atakuwa mkuu kumzidi, na uzao wake utakuwa mataifa mengi.”
Genesis 48:20	Yakobo akawabariki katika siku hiyo, akisema kwamba, “Waisraeli watakuwa wanabariki watu kwa kutumia majina yenu. Watakuwa wanasema kwamba, ‘Mungu akufanye uwe kama Efraimu na Manase!’” Hivyo, Yakobo akaweka Efraimu mbele ya Manase.
Genesis 48:21	Kisha, Yakobo akaambia Yusufu kwamba, “Mtoto wangu, niko karibu kufa, lakini Mungu atakuwa pamoja na ninyi, atawarudisha katika nchi ya mababu zenu.
Genesis 48:22	Ninakupa mahali pakubwa kuliko ndugu zako. Ninakugawia eneo ambalo nilitoa kutoka kwa Waamori kwa upanga na upinde wangu.”
Genesis 49:1	Ndipo Yakobo akaita vijana wake, akawaambia kwamba, “Ninyi nyote, mkusanyike hapa, niwaambie mambo ambayo yatawapata katika siku ambazo zinakuja.
Genesis 49:2	Ninyi watoto wa Yakobo, mkusanyike msikie, mnisikilize mimi Israeli, baba yenu.
Genesis 49:3	Rubeni, wewe ndiwe mzaliwa wangu wa kwanza. Wewe ndiwe nguvu yangu, na tunda langu la ujana wangu. Wewe unazidi ndugu zako wote kwa ukuu na uwezo.
Genesis 49:4	Wewe ni kama maji ya mafuriko, lakini hutaendelea kuwa mkuu kuliko wengine, kwa kuwa ulipanda kitandani kwangu, ukakichafua kwa kulala na mke wangu.
Genesis 49:5	Simeoni na Lawi, wako pamoja katika maovu, silaha zao wanatumia kwa kufanyia ukatili.
Genesis 49:6	Lakini mimi sitakuwa pamoja nao katika siri zao, sitashirikiana katika vikao vyao, kwa kuwa waliua watu kwa hasira yao, na kwa ukorofi wao, walikata mishipa ya ngʼombe.
Genesis 49:7	Ilaaniwe hasira yao, kwa kuwa ni kali sana, na ilaaniwe ghadhabu yao, kwa kuwa haina huruma. Nitawagawia katika nchi ya Yakobo, nitawatawanya katika nchi ya Israeli.
Genesis 49:8	Wewe Yuda, ndugu zako watakusifu, utapiganisha maadui wako na kuwashinda. Ndugu zako, watakupigia magoti.
Genesis 49:9	Yuda, mtoto wangu, wewe ni kama mtoto wa simba, ambaye amemaliza kula mnyama na kujinyoosha, ambaye analala chini na kupumzika kama simba jike. Ni nani atathubutu kuiamsha?
Genesis 49:10	Fimbo ya ufalme haitoki kwa Yuda, fimbo ya utawala itabaki katika ukoo wake, mpaka wakati ambao akija mfalme mwenyewe, ambaye mataifa yote yatakuwa yanamsikiliza.
Genesis 49:11	Yeye atafunga punda yake kwenye mzabibu, na ndama wa punda kwenye tawi la mzabibu mzuri. Atafua nguo zake katika pombe ya mizabibu, na mavazi yake katika maji mekundu ya mizabibu.
Genesis 49:12	Macho yake, yatakuwa mekundu kwa ajili ya pombe ya mizabibu. Meno yake, yatakuwa meupe kwa ajili ya maziwa.
Genesis 49:13	Zabuloni, ataishi pembeni ya ziwa. Mahali hapo, patakuwa pa kuegesha mitumbwi, na mpaka wake, utapanuka kuelekea Sidoni.
Genesis 49:14	Isakari, ni kama punda mwenye uwezo, ambaye anajilaza kati ya mizigo yake.
Genesis 49:15	Ataona kwamba, mahali pa kupumzika ni pazuri, na kwamba, nchi ni nzuri. Atainamisha mgongo wake kuchukua mzigo, atakuwa mtumwa wa kulazimishwa.
Genesis 49:16	Dani, atakuwa mwamuzi wa watu wake, kama mmoja wa makabila ya Israeli.
Genesis 49:17	Dani atakuwa kama nyoka barabarani, kama nyoka mwenye sumu pembeni ya njia, ambaye anauma visigino vya farasi, ili ambao wamepanda farasi wanguke chali.
Genesis 49:18	Bwana Mungu, ninatafuta wokovu kutoka kwako!
Genesis 49:19	Gadi, atapiganishwa na kundi la majambazi, lakini atawatokea nyuma na kuwapiganisha.
Genesis 49:20	Asheri, nchi yake itakuwa inatoa chakula kingi kizuri, ni chakula ambacho kinafaa kwa mfalme.
Genesis 49:21	Naftali, ni kama swala jike mwenye uhuru, ambaye anazaa watoto wazuri.
Genesis 49:22	Yusufu, ni kama mzabibu ambao unazaa, ambao uko pembeni wa chemichemi ya maji. Matawi yake, yanatawanyika ukutani.
Genesis 49:23	Warushaji wa mishare walimpiganisha, wakamrushia mishare na kumtesa vikali.
Genesis 49:24	Lakini upinde wake ulikuwa umebaki imara, na mikono yake, ikaongezwa nguvu, kwa msaada wa Mungu mwenye uwezo wote, Mungu wa Yakobo, ambaye ni mchungaji na mwamba wa Israeli.
Genesis 49:25	Mungu wa baba yako, atakusaidia, Mungu mwenye uwezo wote, atakubariki, upate baraka ya mvua kutoka angani, baraka ya maji ya vilindi kutoka chini, baraka ya maziwa na tumbo la uzazi.
Genesis 49:26	Baraka za baba yako, zinazidi hata baraka za milima ya milele. Baraka hizo, zikae juu ya kichwa cha Yusufu, ambaye amechaguliwa kuwa mtawala kati ya ndugu zake.
Genesis 49:27	Benyamini, ni mbwa mwitu mkali, asubuhi hula ambavyo amewinda, na jioni hugawa ambavyo amekamata.”
Genesis 49:28	Hayo ndiyo makabila kumi na mawili ya Israeli. Maneno hayo, ndiyo Yakobo aliambia vijana wake wakati ambao aliwabariki. Alibariki kila mmoja mmoja na baraka ambayo inamfaa.
Genesis 49:29	Kisha, Yakobo akaamuru vijana wake kwamba, “Mimi niko karibu kufa na kuungana na mababu zangu. Mkanizike pamoja na wazee wangu katika pango ambalo liko katika shamba la Efroni, Mhiti.
Genesis 49:30	Shamba hilo liko Makipela, upande wa mashariki wa Mamre katika nchi ya Kanaani. Pango hilo ni ambalo Abrahamu alinunua kwa Efroni, Mhiti, liwe mahali pa kuzika watu wake.
Genesis 49:31	Pangoni humo, ndimo walizika Abrahamu na mke wake Sara, Isaka na mke wake Rebeka, na ndimo nilizika Lea.
Genesis 49:32	Shamba hilo na pango lake, vilinunuliwa kwa Wahiti.”
Genesis 49:33	Ambapo Yakobo alimaliza kuelekeza vijana wake, akarudisha miguu yake kitandani, akafa, akaungana na mababu zake.
Genesis 50:1	Ndipo Yusufu akajitupa kwenye maiti ya baba yake, akamlilia, akawa anambusu usoni.
Genesis 50:2	Kisha, Yusufu akaagiza waganga wake kwamba, wapake maiti ya baba yake dawa, ili isioze. Nao wakafanya hivyo.
Genesis 50:3	Kazi hiyo ikachukua siku arobaini, kwa kuwa ndio wakati ambao ulikuwa unatakiwa. Wamisri wakaombolezea Yakobo kwa siku sabini.
Genesis 50:4	Ambapo siku za kuomboleza ziliisha, Yusufu akaambia washauri wa farao kwamba, “Ikiwa mtanikubalia, naomba mwongee na farao, mmwambie kwamba, baba yangu aliniapisha jambo. Alisema kwamba,
Genesis 50:5	‘Mimi niko karibu kufa. Ambapo nitakufa, ukanizike katika kaburi ambayo nimechimba katika nchi ya Kanaani.’ Kwa hiyo, ninaomba farao anikubalie niende kuzika baba yangu, kisha nirudi.”
Genesis 50:6	Farao akajibu kwamba, “Nenda ukamzike baba yako, kama ambavyo alikuapisha ufanye.”
Genesis 50:7	Basi, Yusufu akaenda kuzika baba yake. Aliongozana na washauri wote wa farao, wazee wa nyumba ya farao, pamoja na wazee wote wa nchi ya Misri.
Genesis 50:8	Pia, aliongozana na watu wote wa nyumba yake, ndugu zake, pamoja na watu wa nyumba ya baba yake. Watoto wadogo na mifugo tu, ndivyo vilibakia Gosheni hapo.
Genesis 50:9	Tena, aliongozana na wapanda wa farasi, na magari ya kuvutwa na farasi. Ilikuwa kundi kubwa la watu.
Genesis 50:10	Ambapo walifika Atadi, ngʼambo ya mto wa Yordani, kwenye uwanja wa kupuria nafaka wa hapo, wakaomboleza kwa huzuni sana. Huko ndiko Yusufu alifanyia maombolezo ya baba yake kwa siku saba.
Genesis 50:11	Wakanaani ambao walikuwa wanakaa hapo, ambapo waliona ambavyo watu walikuwa wanaomboleza kwenye uwanja wa kupuria wa Atadi, wakasema kwamba, “Maombolezo ya Wamisri hayo, ni makubwa sana!” Kwa hiyo, mahali hapo, ambapo palikuwa ngʼambo ya mto wa Yordani, pakaitwa Abel-Misri.
Genesis 50:12	Vijana wa Yakobo, wakamfanyia baba yao kama ambavyo alikuwa amewaelekeza.
Genesis 50:13	Wakapeleka maiti yake katika nchi ya Kanaani, wakaenda kumzika katika pango kwenye shamba ambalo lilikuwa katika Makipela, upande wa mashariki ya Mamre. Shamba hilo ni ambalo Abrahamu alinunua kwa Efroni, Mhiti, liwe mahali pa kuzika watu wake.
Genesis 50:14	Ambapo Yusufu alimaliza kuzika baba yake, akarudi Misri pamoja na ndugu zake, na watu wengine wote ambao walikuwa wamemsindikiza kuzika baba yake.
Genesis 50:15	Ambapo ndugu wa Yusufu walitambua kwamba baba yao amekufa, wakasema kwamba, “Sasa, Yusufu atakuwa anatuchukia? Ataka kutulipiza kisasi kwa mabaya yote ambayo tulimfanyia?”
Genesis 50:16	Ndipo wakamtumia Yusufu taarifa kwamba, “Ambapo baba yako alikuwa hajafa, alituambia kwamba,
Genesis 50:17	‘Mmwambie Yusufu kwamba, ninamwomba kwamba, asamehe ndugu zake kwa mambo mabaya yote ambayo walimfanyia.’ Kwa hiyo, tunakuomba utusamehe, sisi watumishi wa Mungu wa baba yako.” Ambapo maneno hayo yalimfikia Yusufu, akalia.
Genesis 50:18	Kisha ndugu zake wakamwendea wenyewe, wakamwangukia miguuni, wakasema kwamba, “Ona, sisi ni watumishi wako!”
Genesis 50:19	Lakini Yusufu akawajibu kwamba, “Msiogope, mimi sio Mungu.
Genesis 50:20	Ninyi mlikuwa mnataka kunifanyia mambo mabaya, lakini Mungu alikuwa anataka yawe mambo mazuri, ili watu wengi waokolewe, kama ambavyo inatokea sasa.
Genesis 50:21	Kwa hiyo, msiogope! Mimi nitawapatia chakula, ninyi pamoja na watoto wenu.” Ndipo akawa anaongea nao vizuri, akatuliza mioyo yao.
Genesis 50:22	Yusufu akakaa Misri, yeye mwenyewe pamoja na ndugu wote wa baba yake. Aliishi duniani miaka mia moja na kumi.
Genesis 50:23	Yusufu akapata baraka ya kuona watoto wa Efraimu, hata mpaka uzao wake wa tatu. Tena akaona watoto wa mjukuu wake, Makiri, mtoto wa Manase, akawakubali kama watoto wake.
Genesis 50:24	Ndipo Yusufu akaambia ndugu zake kwamba, “Mimi sasa, niko karibu kufa. Lakini ukweli ni kwamba, Mungu atakuja kuwasaidia kwa kuwatoa katika nchi hii na kuwapeleka katika nchi ambayo alimwapia Abrahamu, Isaka na Yakobo kwa kiapo.”
Genesis 50:25	Kisha Yusufu akaapisha watoto wa Israeli kwamba, “Kweli Mungu atawasaidia. Ambapo mtaondoka huku, msiende bila mifupa yangu.”
Genesis 50:26	Basi, Yusufu akafa Misri huko, akiwa na miaka mia moja na kumi. Wakapaka maiti yake dawa ili isioze, wakaiweka katika jeneza.
Exodus 1:1	Haya ndiyo majina ya watoto wa Yakobo, ambao walikuja Misri pamoja na Yakobo. Kila mtu alikuja na jamaa yake.